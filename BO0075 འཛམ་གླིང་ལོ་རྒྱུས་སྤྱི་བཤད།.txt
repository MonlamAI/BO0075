འཛམ་གླིང་ལོ་རྒྱུས་སྤྱི་བཤད།
ཝེ་འོལ་སིས་བརྩམས།

ལེའུ་དང་པོ། སའི་གོ་ལའི་གནས་ཡུལ།

མིའི་རིགས་ཀྱིས་རང་ཉིད་གནས་པའི་འཇིག་རྟེན་འདིའི་གནས་ཚུལ་ད་དུང་
ཡང་གསལ་པོ་ཤེས་མེད། ལོ་ཉིས་བརྒྱའི་སྔོན་དུ། མིའི་རིགས་ཀྱིས་རང་གི་ལོ་སུམ་སྟོང་
རིང་གི་ལོ་རྒྱུས་ཙམ་ལས་ཤེས་མེད། དེའི་སྔོན་གྱི་ལོ་རྒྱུས་ནི་རྟོག་བཟོ་བྱས་པ་དང་ངག་
རྒྱུན་ཙམ་ཡིན་ནོ། །མི་ཕལ་ཆེ་བས་མིའི་འཇིག་རྟེན་ནི་སྤྱི་ལོའི་སྔོན་གྱི4004ལོར་གློ་བུར་
བསྐྲུན་ནས་བྱུང་བར་འདོད། ལྟ་བ་འདི་མི་རབས་སྔོན་མས་སྔོན་མ་དག་ནས་དེ་ལྟར་
ཐོས་ནས་བྱུང་བ་ཡིན་ནོ། །
མིའི་འཇིག་རྟེན་ནི་གློ་བུར་བསྐྲུན་ནས་བྱུང་བར་འདོད་པ་རྣམས་ལའང་ལྟ་བ་མ་
མཐུན་པས་རྩོད་པ་མང་དུ་བྱུང་། ལ་ལས་འཇིག་རྟེན་ནི་དཔྱིད་ཀར་བྱུང་བ་དང་། ལ་ལས་
སྟོན་ཁར་བྱུང་བར་འདོད། མིའི་འཇིག་རྟེན་ཆགས་ཚུལ་གྱི་ལྟ་བ་འདིའི་སྒྲུབ་བྱེད་ལ། གནའ་
བོའི་ཡ་ཧུ་དཱ་པའི《དམ་པའི་གསུང་རབ》 འདོད་རྒྱལ་དུ་བཀྲལ་བ་དང་འོལ་ཚོད་བྱས་པ་
ཙམ་ལས་རྟགས་ཡང་དག་གཞན་གང་ཡང་མ་མཆིས། རྩོད་གཞི་སྙིང་པོ་མེད་པ་འདི་དེང་
གི་མཁས་པས་ཚན་རིག་དང་མི་མཐུན་པར་མཐོང་བས་ཁས་ལེན་མཁན་མེད་དོ།།
ཚན་རིག་པས་རང་བྱུང་ཁམས་ཀྱི་སྣང་ཚུལ་སྣ་ཚོགས་ལ་བརྟགས་ཤིང་དཔྱད་པ་
ན། མིའི་འཇིག་རྟེན་ནི་སྤྱི་ལོའི་སྔོན་གྱི4004ལོའི་སྔོན་ནས་ཆགས་ཡོད་པ་མ་ཟད། མིའི་བློ་
གྲོས་ཀྱིས་དཔོག་པར་དཀའ་བའི་བསྐལ་པ་གྲངས་མེད་པའི་སྔ་རོལ་ནས་ཆགས་ཡོད་པར་
འདོད། དེ་ཡང་ཁང་པ་གྲུ་བཞིའི་ནང་རོལ་གྱི་ཕྱོགས་མཐར་ཤེལ་སྒོ་ཁ་གཏད་དུ་བཞག་ཚེ་
དེའི་མཐའ་མི་རིག་པ་ལྟར།རང་བྱུང་ཁམས་ཀྱི་སྣང་ཚུལ་སྣ་ཚོགས་ཀྱིས་ཀྱང་མིའི་རིགས་ལ་
འཁྲུལ་སྣང་སྣ་ཚོགས་སྐྱེད་སྲིད་མོད། འོན་ཀྱང་འགྲོ་བ་མིའི་རིགས་བྱུང་ནས་ལོ་སྟོང་ཕྲག་
དྲུག་གམ་བདུན་གྱི་གྲངས་ཙམ་ལས་མེད་པར་འདོད་པ་ནི། ཚན་རིག་དང་མི་མཐུན་ཞིང་
ཡིད་རྟོན་རུང་བར་མ་མཐོང་ངོ༌།།
སའི་གོ་ལའི་ཚངས་ཐིག་ལ་སྤྱི་ལེ12800ཡོད་པ་དང་། སའི་གོ་ལ་ནི་སྣེ་གཉིས་ཅུང་
ལེབ་པའི་དབྱིབས་འཇོང་འཇོང་ཞིག་ཡིན་པ་ནི་དེང་སང་ཀུན་གྱིས་ཤེས་ཡོད་པ་རེད།
ལོ2500ཡི་སྔ་རོལ་ཏུ། སའི་གོ་ལ་ནི་ཟླུམ་པོ་ཡིན་པར་འདོད་པའི་མཁས་པ་བྱུང་མོད། འོན་
ཀྱང་དེར་སྒྲུབ་བྱེད་མ་རྙེད་པས། མིའི་རིགས་ཀྱིས་དུས་ཤིན་ཏུ་རིང་པོར་སའི་གོ་ལ་ལེབ་མོ་
མི་ཕལ་ཡིན་པར་འདོད་པ་ལས། ཟླུམ་པོར་འདོད་པའི་ལྟ་བ་དེ་ཁས་ལེན་མཁན་མ་བྱུང་།
ཆེ་བས་རང་ཉིད་གནས་པའི་ས་གཞི་འདི་གཞིར་བཟུང་སྟེ། འཛམ་བུ་གླིང་དུ་ཉི་ཟླ་སྐར་
གསུམ་འཆར་ནུབ་བྱེད་སྟངས་རྣམ་པ་གཅིག་ཏུ་མཐོང་བ་སྒྲུབ་བྱེད་དུ་བཀོད་ནས། སའི་གོ་
ལ་དབྱིབས་ཟླུམ་པོར་སྨྲ་བ་རྣམས་ལ་དགག་པ་བརྒྱབ།
དེང་སང་མིའི་རིགས་ཀྱིས་སའི་གོ་ལ་རང་ཉིད་སྐོར་གཅིག་འཁོར་བས་ཉིན་མོ་དང་
མཚན་མོ་བྱུང་བ་དང་། སའི་གོ་ལ་ཉི་མར་སྐོར་བ་གཅིག་འཁོར་བས་དུས་བཞི་བྱུང་བ་ཡིན་
པ་གསལ་པོར་ཤེས། སའི་གོ་ལ་དང་ཉི་མའི་བར་ཐག་ཆེས་རིང་དུས་སྤྱི་ལེ152100000ཡོད་
པ་དང་།བར་ཐག་ཆེས་ཉེ་དུས་སྤྱི་ལེ147100000ཡོད།
སའི་གོ་ལ་ནི་ཉི་མའི་མཐར་བསྐོར་ནས་རྒྱུ་ཞིང༌། ཟླ་བ་ནི་སའི་གོ་ལར་བསྐོར་
ནས་རྒྱུ་བར་བྱེད།ཟླ་བ་ནི་སའི་གོ་ལ་ལས་ཆུང༌། ཟླ་བའི་འཁོར་ལམ་གྱི་ཚངས་ཕྱེད་ལ་སྤྱི་
ལེ384403ཡོད། སའི་གོ་ལ་དང་ཟླ་བ་གཉིས་ཉི་མའི་མཐར་བསྐོར་ནས་རྒྱུ་ཞིང༌། གཟའ་ལྷག་
པ། པ་སངས། མིག་དམར། ཕུར་བུ། སྤེན་པ། སྐར་མ་གནམ་རྒྱལ། སྐར་མ་མཚོ་རྒྱལ་རྣམས་
ཀྱང་ཉི་མར་བསྐོར་ནས་རྒྱུ་བར་བྱེད་དོ། །ཉི་མ་དང་ལྷག་པའི་བར་ལ་སྤྱི་ལེ5791000ཡོད།
པ་སངས་ཀྱི་བར་ལ་སྤྱི་ལེ108200000ཡོད། མིག་དམར་གྱི་བར་ལ་སྤྱི་ལེ227940000ཡོད།
ཕུར་བུའི་བར་ལ་སྤྱི་ལེ778330000ཡོད། སྤེན་པའི་བར་ལ་སྤྱི་ལེ1429400000ཡོད།
སྐར་མ་གནམ་རྒྱལ་བར་ལ་སྤྱི་ལེ2870990000ཡོད། སྐར་མ་མཚོ་རྒྱལ་གྱི་བར་ལ་སྤྱི་
ལེ4504000000ཡོད། གཟའ་སྐར་བར་གྱི་རྒྱང་ཐག་ཤིན་ཏུ་རིང་བ་འདི་དག་བློར་ཆུད་
དཀའ་བས། གཤམ་དུ་གཟའ་སྐར་གྱི་བོངས་ཚད་དང་བར་ཐག་གི་སྡུར་ཚད་བསྟུངས་ནས་
བཤད་པར་བྱའོ།།
སའི་གོ་ལ་ནི་སྤོ་ལོ་ཆུང་ངུ་ཚངས་ཐིག་ལ་ལིའི་སྨི2.5ཅན་ཞིག་ཡིན་པའི་དབང་དུ་
བྱས་ན། ཉི་མ་ནི་སྤོ་ལོ་ཆེན་པོ་ཚངས་ཐིག་ལ་ལིའི་སྨི23ཡོད་པ་ལྟ་བུ་ཞིག་ཡིན། ཉི་མ་དང་
སའི་གོ་ལའི་བར་ཐག་ལ་སྨི295ཙམ་ཡོད། དེ་སྤྱི་ལེ་གཅིག་ཆ་ཤས་གསུམ་ལ་བགོས་པའི་ཆ་
གཅིག་གི་ཚད་ཙམ་ཡིན་ཞིང་། མི་ཞིག་རྐང་ཐང་ལ་སོང་ན་དུས་ཚོད་སྐར་མ་བཞི་ལྔ་ཙམ་
ལ་འགྲོ་དགོས་པའི་ལམ་ཚད་ཡིན་ནོ། །སའི་གོ་ལ་དང་བསྡུར་ན།ཟླ་བ་ནི་སྲན་རིལ་ཞིག་གི་
ཚད་ལས་མེད་ཅིང་། ཟླ་བ་དང་སའི་གོ་ལའི་བར་དུ་ལིའི་སྨི76ཙམ་ལས་མེད། ལྷག་པ་དང་
པ་སངས་ནི་སའི་གོ་ལ་དང་ཉི་མའི་བར་དུ་གནས་ཤིང༌། དེ་གཉིས་དང་ཉི་མའི་བར་ལ་
སྨི114དང་སྨི229ཙམ་ཡོད། གཟའ་སྐར་འདི་དག་གི་ཁོར་ཡུག་ནི་མུ་མཐའ་མི་མངོན་པའི་
ནམ་མཁའི་མཐོངས་ཆེན་པོ་ཡིན། སའི་གོ་ལ་ནས་སྨི53འདས་པའི་གནས་སུ་མིག་དམར་
ཡོད།སའི་གོ་ལ་ནས་སྤྱི་ལེ1.6ཙམ་འདས་པའི་གནས་སུ་ཕུར་བུ་ཡོད་ཅིང་།ཕུར་བུའི་ཚངས་
ཐིག་ལ་ལིའི་སྨི30ཙམ་ཡོད། སའི་གོ་ལ་ནས་སྤྱི་ལེ3.2ཙམ་འདས་པའི་གནས་སུ་སྤེན་པ་ཡོད།
སའི་གོ་ལ་ནས་སྤྱི་ལེ6.4ཙམ་འདས་པའི་གནས་སུ་སྐར་མ་གནམ་རྒྱལ་ཡོད།སའི་གོ་ལ་ནས་
སྤྱི་ལེ9.6ཙམ་འདས་པའི་གནས་སུ་སྐར་མ་མཚོ་རྒྱལ་ཡོད། སྐར་མ་མཚོ་རྒྱལ་ནས་ཕར་ལེ་
བར་སྟོང་ཕྲག་དུ་མ་འདས་པའི་གནས་སུ། རླུང་བན་བུན་དང་རྡུལ་ཕྲ་མོ་ཙམ་ལས་མེད།
སྡུར་ཚད་འདི་ལྟར་བརྩིས་ན། སའི་གོ་ལ་དང་བརྟན་སྐར་ཉེ་ཤོས་ཀྱི་བར་ལ་ད་དུང་སྤྱི་
ལེ64000ཙམ་ཡོད་པ་ཤེས་པར་བྱའོ།།
གོང་སྨོས་གྲངས་འདི་དག་ལ་བསམས་ཤིང་བརྟགས་ན། བཅུད་ཀྱི་སེམས་ཅན་
གནས་པར་བྱེད་པའི་ཕྱིའི་འཇིག་རྟེན་གྱི་ཁམས་ཆེན་པོ་འདི་མཐའ་ཡས་ཤིང་བསམ་
གྱིས་མི་ཁྱབ་བོ།།
འཇིག་རྟེན་གྱི་ཁམས་ཆེན་པོ་འདི་ཤིན་ཏུ་ཡངས་པས། ད་ཕན་མིའི་རིགས་ཀྱིས་ངོས་
ཟིན་པ་ནི་སའི་གོ་ལའི་ཕྱི་ངོས་ཀྱི་སྐྱེ་དངོས་ཙམ་ལས་མེད། སའི་གོ་ལའི་ཕྱི་ངོས་ནས་སའི་
གོ་ལའི་ལྟེ་བར་ཆ་སྙོམས་སྤྱི་ལེ6437ཡོད་པར། སྐྱེ་དངོས་ས་འོག་ཏུ་འཚོ་ཐུབ་པའི་གནས་
ཟབ་ཤོས་ལ། ས་ངོས་ནས་ཟབས་སུ་སྤྱི་ལེ4.8ཙམ་ལས་མེད། ས་སྟེང་གི་ནམ་མཁའི་དབྱིངས་
སུ་སྐྱེ་དངོས་འཚོ་ཐུབ་པའི་འཕང་མཐོ་ཤོས་ལ་ས་ངོས་ནས་སྤྱི་ལེ8ཙམ་ལས་མེད། དེ་ལས་
འདས་པའི་འཇིག་རྟེན་གྱི་ཁམས་ནི་སྲོག་མེད་ཀྱི་ཁམས་ཡིན་ནོ།
མིའི་རིགས་རྒྱ་མཚོའི་གཏིང་དུ་འཛུལ་ཐུབ་པའི་ཚད་ཟབ་ཤོས་ལ། མཚོ་ངོས་ནས་
ཟབས་སུ་སྤྱི་ལེ8ལས་མེད། གནམ་གྲུ་འཕུར་ནུས་པའི་ནམ་འཕང་མཐོ་ཤོས་ལ། ས་ངོས་ནས་
འཕང་དུ་སྤྱི་ལེ6.4ལས་མེད (འདི་ནི་རྩོམ་པ་པོ་བཞུགས་སྐབས་ཀྱི་ཚད་ཡིན། དེང་སང་
གི་འཇིག་རྟེན་འཕུར་སྐྱོད་གནམ་གྲུ་ནི་འཕང་ལ་སྤྱི་ལེ100ཡི་ཚད་དུ་འཕུར་ཐུབ་ཅིང་། མི་
སྐྱེལ་གནམ་གྲུ་ཆེན་པོ་ནི་སྤྱི་ལེ10ཡི་ཚད་དུ་འཕུར་ཐུབ) ། མི་ལ་ལ་དབུགས་ལྒང་ལ་བསྡད་
དེ་ནམ་འཕང་ལ་སྤྱི་ལེ11ཡོད་པའི་བར་སྣང་དུ་སླེབས་མྱོང་ཡོད་ཀྱང༌། ཚད་འདིར་སླེབས་
ཚེ་མིས་ཤིན་ཏུ་བཟོད་དཀའ་བར་སྣང་། གནམ་ལ་གྱེན་དུ་སྤྱི་ལེ8ཡན་ལ་འཕུར་ནུས་པའི་
འདབ་ཆགས་མེད། གནམ་གྲུ་ལ་བྱ་བྱེའུ་དང་འབུ་བཞག་ནས་ནམ་མཁར་འཕུར་ཚེ། ནམ་
འཕང་ལ་སྤྱི་ལེ8ཀྱི་གནས་སུ་མ་སླེབས་ཙམ་དུ་བྱ་བྱེའུ་དང་འབུ་རྣམས་དྲན་མེད་དུ་བརྒྱལ་
བར་མཐོང་ངོ་།།

ལེའུ་གཉིས་པ། སའི་གོ་ལའི་ན་ཚོད།

ཉེ་བའི་ལོ་ལྔ་བཅུའི་རིང་ལ། ཚན་རིག་པས་སའི་གོ་ལའི་ན་ཚོད་ལོ་ཅི་ཙམ་ལོན་
ཡོད་པར་ཚོད་རྩིས་བྱས། ཚོད་རྩིས་བྱེད་ཐབས་ནི་གྲངས་རིག་དང་དངོས་ལུགས་ཀྱི་གཞུང་
ལུགས་ཟབ་མོར་འབྲེལ་བས། དེའི་སྐོར་འདིར་མ་བཀོད། དེང་སང་གནམ་དཔྱད་རིག་པ་
དང་དངོས་ལུགས་རིག་པ་འཕེལ་རྒྱས་བྱུང་བ་ཤིན་ཏུ་མགྱོགས་ནའང༌། ཚན་རིག་ཞིབ་
འཇུག་བྱེད་པར་ཚོད་དཔག་དང་རིགས་འདེད་བྱ་མི་དགོས་པའི་ཚད་དུ་ད་དུང་སླེབས་
མེད། ཚན་རིག་པས་ཚོད་དཔག་བྱས་པ་ལྟར་ན། སའི་གོ་ལ་ནི་ལོ་དུང་ཕྱུར20ཡི་སྔ་རོལ་
ནས་ཉི་མའི་མཐར་འཁོར་བཞིན་ཡོད་པར་འདོད། ནམ་ཞིག་ཚན་རིག་གིས་སའི་གོ་ལ་བྱུང་
ནས་དུས་འདི་ལས་རིང་པོ་ཡོད་པ་དཔོག་ཐུབ་པ་མ་ཟད། མིའི་བློ་ཡུལ་ལས་འདས་པའི་
དུས་ཡུན་རིང་པོ་ཡོད་པར་བསྒྲུབ་ཐུབ་ཀྱང་སྲིད།
སའི་གོ་ལ་གོང་བུར་ཆགས་པ་ལ་བསྐལ་པ་གྲངས་མེད་པ་འགོར་ཡོད། ཉི་མ་དང་
སའི་གོ་ལ་དང་རྒྱུ་སྐར་རྣམས་རང་གཟུགས་སུ་མ་གྲུབ་པའི་སྔོན་དུ། དེ་དག་རྫས་ཤིན་ཏུ་
ཕྲ་མོ་མཁའ་དབྱིངས་སུ་འཕྱོ་ཞིང་འཁྱིལ་བཞིན་གནས་པའི་རྣམ་པ་ཅན་ཞིག་ཡིན་ཤས་
ཆེ། རྒྱང་མཐོང་གིས་བལྟས་ན། ནམ་མཁའི་དབྱིངས་སུ་རྫས་འོད་ཅན་དུ་མ་སྒོར་ཀྱིལ་ལེར་
འཁྱིལ་ཏེ། དུང་གི་འཁྱིལ་རིས་ལྟར་གནས་པར་མཐོང་། དེའི་མིང་ལ་སྐར་སྤྲིན་དུང་འཁྱིལ་
ཟེར། གནམ་དཔྱད་མཁན་པོས། ཉི་མ་དང་རྒྱུ་སྐར་ནི་སྐར་སྤྲིན་ལས་བྱུང་ཞིང༌། སྐར་སྤྲིན་
གྱི་རྫས་རྣམས་བསྐལ་པ་མང་པོའི་རིང་ལ་དལ་གྱིས་གོང་བུར་དྲིལ་ཏེ། རིམ་པས་སའི་གོ་ལ་
དང་ཟླ་བའི་དབྱིབས་སུ་ཆགས་པར་འདོད། སའི་གོ་ལ་དང་ཟླ་བ་ཐོག་མར་ཉི་མ་ལ་ཐག་ཉེ་
ཞིང་། རང་འཁོར་དང་ཉི་མའི་མཐའ་ལ་སྤྱི་འཁོར་བྱེད་པའི་འགྲོས་ཀྱང་ལྷག་པར་མགྱོགས་
པར་སྣང་། ཉི་མ་ནི་ནམ་མཁའི་མཐོངས་ཆེན་པོར་འབར་བཞིན་པའི་མེ་ཟླུམ་ཆེན་པོ་ཞིག་
ཡིན་ཞིང་།རྒྱུ་སྐར་དག་གི་ཕྱི་ངོས་ཀྱང་མེར་འབར་ནས་ཞུ་བཞིན་ཡོད་ཤས་ཆེ།
གལ་སྲིད་ང་ཚོ་བསྐལ་པ་གྲངས་མེད་པའི་སྔ་རོལ་ཏུ་ཕྱིར་ལོག་ནས་ལྟ་ཐུབ་ན། སའི་
གོ་ལའི་ཐོག་མའི་རྣམ་པ་ནི་འདི་ལྟར་མཐོང་སྟེ། སའི་གོ་ལའི་ཕྱི་ངོས་ཀྱི་བྲག་ཞུན་ནི་ལྕགས་
ཞུན་ཁོལ་མའམ་བཞུ་ཐབ་ཀྱི་ནང་རོལ་ལྟར་དབལ་ཚ་ཞིང༌། སྐབས་འདིར་ཆུ་ནི་མུ་ཟི་
དང་ལྕགས་རིགས་ཀྱི་རླངས་པར་འདྲེས་པས། མཐོང་ཡུལ་དུ་ཆུའི་ཟེགས་མ་ཙམ་ཡང་མེད།
རླངས་པ་ལང་ལོང་དུ་འཕྱུར་བའི་འོག་དག་ལ། བྲག་ཞུན་གྱི་རྒྱ་མཚོ་ཆལ་ཆིལ་དུ་གཡོ་ཞིང་
ལྷོག་ལྷོག་ཏུ་ཁོལ། ཉི་མའི་ཚ་ཟེར་གྱིས་ནམ་མཁའི་རླངས་པ་མེར་སྦར་ཏེ། དབལ་ཚ་བའི་མེ་
ལྕེ་དུམ་བུ་གྲངས་མེད་མཁའ་ལ་མཆེད་པ་ལྟར་མིག་ལ་གཟན།
དེ་ནས་ལོ་ས་ཡ་དུ་མ་འདས་པའི་དུས་དེ་ཤེད་དུ། སའི་གོ་ལའི་ཚ་དབལ་དལ་གྱིས་
ཡལ། ནམ་མཁའི་རླངས་པ་ཆར་ཟིམ་དུ་གྱུར་ནས་ས་ལ་བབས། མཁའ་དབུགས་ཀྱི་ཀློང་
གི་དབུགས་གཟུགས་ཡང་བར་སོང༌། བྲག་ཞུན་གྱི་རྒྱ་མཚོ་ཁོལ་མར། བྲག་ཞུན་དཀག་པའི་
རྡོག་པོ་སྐབས་འགར་སྟེང་ལ་གཡེང་ཞིང་། སྐབས་འགར་གཏིང་དུ་ནུབ། ཉི་ཟླའི་བར་ཐག་
ཇེ་རིང་དུ་སོང་ནས། མིག་ལམ་དུ་གཟུགས་ཇེ་ཆུང་དང་འགྲོས་ཇེ་དལ་དུ་གྱུར།ཟླ་བ་གཏོས་
ཆུང་བས་གྲང་མོར་གྱུར་པ་ལྷག་པར་མགྱོགས། ཟླ་བས་ཉི་མ་བསྒྲིབས་པས་ཉི་འཛིན་བྱུང་
ཞིང་།ཟླ་འོད་ནི་ཉི་འོད་ལྡོག་འཕྲོ་བྱས་པ་ཡིན་པས་ཟླ་བར་འཕེལ་འགྲིབ་བྱུང༌།
དེ་ནས་བསྐལ་པ་མང་པོའི་རིང་ལ།སའི་གོ་ལར་དལ་གྱིས་འཕོ་འགྱུར་བྱུང་ནས།རིམ་
གྱིས་ད་ལྟའི་རྣམ་པར་ཆགས། རླངས་པ་གྲང་ངད་ལ་ཕྲད་པས་སྤྲིན་དུ་གྱུར། སྤྲིན་ལས་ཆར་
པ་བབས་ཏེ། སྲིད་པའི་བྲག་རྒོད་བརླན་པར་བྱས། དེ་ནས་དུས་ཤིན་ཏུ་རིང་པོ་ལ། ཆུ་ནི་
རིམ་གྱིས་རླངས་པར་གྱུར་ནས་རླུང་ཁམས་ཆེན་པོར་གནས་ཤིང་ས་ལ་ཆུའི་ཟེགས་མ་ཙམ་
ཡང་མེད། ནམ་ཞིག་གི་ཚེ་ན།བྲག་རིའི་སྟེང་ནས་ཤིན་ཏུ་ཚ་བའི་ཆུ་ཕྲན་བྱུང་བ་ཤག་ཤག་
ཏུ་བབས་ནས་མཚོ་དང་མཚེའུ་རུ་འཁྱིལ། བྲག་གི་རྡོ་ཧྲུག་དང་སྙིགས་མ་མཚོ་དང་མཚེའུའི་
ཀློང་དུ་དེད་ཅིང་བསགས།
མཐར་སའི་གོ་ལ་ནི་མིའི་འགྲོ་བ་འཚོ་ཞིང་གཞེས་པའི་ཁྱིམ་གཞིས་སྨུག་པོར་ཆགས།
གལ་སྲིད་ང་ཚོ་འདིའི་སྐབས་ཀྱི་འཇིག་རྟེན་དུ་ཕྱིར་ལོག་ཐུབ་ན། ལྟད་མོ་འདི་འདྲ་མཐོང་
བར་འགྱུར་ཏེ། འཐོར་རླུང་རབ་ཏུ་ལྡང་ཞིང་དྲག་ཆར་ངེས་མེད་དུ་འབབ། ས་གཞིའི་དཀྱིལ་
འཁོར་བྲག་ཞུན་གྱིས་མཐའ་དབུས་མེད་པར་ཁྱབ་པས། མཐོང་ཡུལ་དུ་ས་ནག་ལག་མཐིལ་
ཙམ་ཡང་མེད་ཅིང་། རྩི་ཤིང་སྤུའི་ཉག་མ་ཙམ་ཡང་མེད། རླུང་དམར་དབལ་ཚ་བ་དེ་དེང་
གི་རྒྱ་མཚོའི་རླུང་འཚུབ་འཁོར་མ་ལས་ཀྱང་འཇིགས་ཆེ། ཆར་ཞོད་ཆེན་པོས་བྲག་ཁའི་རྡོ་
ཧྲུག་གཤལ་བཞིན་ཤྭ་འོད་ཆེན་པོར་གྱུར། ཆུའི་བྱེད་ལས་དྲག་པོས་བྲག་གི་གཞི་བཤགས་ཏེ་
ལུང་ཤུར་དང་གྲོག་རོང་ཆེན་པོ་བྱུང་ཞིང༌། རྡོ་ཧྲུག་གི་སྙིགས་མ་རྣམས་སྲིད་པའི་རྒྱ་མཚོ་
ཆེན་པོར་དེད། ཉི་མའི་དཀྱིལ་འཁོར་ལྕགས་དམར་ཟླུམ་པོ་འབར་བ་བཞིན་དུ་ནམ་མཁར་
དལ་གྱིས་རྒྱུ་བ་སྤྲིན་ཕུང་གི་བར་དག་ནས་མཐོང༌། ཉི་ཟླའི་འཁོར་སྐྱོད་མྱུར་བའི་དབང་
གིས། སའི་གོ་ལར་ས་གཡོ་བ་དང་ས་ཤུན་འབུར་བའི་གྲངས་མང་བར་སོང༌། དེང་སང་མིའི་
རིགས་ཀྱིས་ཟླ་བ་ཕྱོགས་གཅིག་ལས་མི་མཐོང་ཡང་། སྐབས་དེར་ཟླ་བ་འཁོར་བའི་འགྲོས་
མགྱོགས་པས།ཟླ་བའི་ངོས་གཞན་ཡང་གསལ་པོར་མཐོང་བ་གདོན་མི་ཟ།
དེ་ནས་ལོ་ས་ཡ་འགའ་འདས་པ་ན། སའི་གོ་ལའི་ན་ཚོད་ཆེ་བར་ཕྱིན་པ་དང༌། སའི་
གོ་ལ་དང་ཉི་མའི་བར་ཐག་ཇེ་རིང་དུ་སོང་བས། སའི་གོ་ལའི་ཚ་གྲང་སྙོམས་པོར་གྱུར།
སྐབས་འདིར་ཟླ་བའི་འགྲོས་དལ་བར་གྱུར་པས། དྲག་ཆར་དང་འཐོར་རླུང་རྒོད་པོ་དེ་ཡང་
ཉུང་ཞིང་ཆུང་བར་སོང༌། སྲིད་པའི་རྒྱ་མཚོ་རིམ་གྱིས་འཕེལ་ནས་རྒྱ་མཚོ་ཆེན་པོར་ཆགས་
པས། དུས་དེ་ནས་སའི་གོ་ལའི་ཕྱི་ངོས་ཀྱི་ཆ་ཕལ་ཆེ་བ་ཆུ་ཡིས་བཟུང་།
འོན་ཀྱང་འདིའི་སྐབས་ཀྱི་སའི་གོ་ལའི་རྒྱ་མཚོ་ཆེན་པོ་དང་སྐམ་སའི་བྲག་གི་གཞི་
དག་ལ་སྐྱེ་དངོས་མེད་དོ།།

ལེའུ་གསུམ་པ། སྐྱེ་དངོས་བྱུང་ཚུལ།

སྔོན་གྱི་ཡི་གེར་མ་བཀོད་པ་དང་ངག་རྒྱུན་དུ་མ་གྲགས་པའི་སྐྱེ་དངོས་ཀྱི་ཤེས་བྱ་ཕལ་
ཆེ་བ་ནི། བྲག་རྡོའི་ཁོང་གི་སྐྱེ་དངོས་ཀྱི་རྗེས་ཤུལ་དང་འགྱུར་རྡོ་དག་ནས་རྙེད་ནས་ཤེས་པ་
རེད། ཞིབ་འཇུག་པས་ས་ཚི་ཅན་གྱི་བྲག་དང་བྱེ་མའི་བྲག་དང་རྡོ་གཡམ་དང་རྡོ་ཐལ་གྱི་རྡོ་
བའི་ཁོང་ལས།རུས་པ།རྒྱུས་པ།ཤིང་འབྲས།རྩད་པ།འགྲོན་བུ།སྡེར་རྗེས། རྐང་རྗེས་རྣམས་རྙེད་
ཅིང༌། གདོད་མའི་ཆར་ཆུ་འཁྱིལ་བའི་འོབས་དོང་དང་གདོད་མའི་རྒྱ་མཚོ་འཕེལ་འགྲིབ་བྱས་
པའི་རྗེས་ཀྱང་རྙེད། དེང་སང་སའི་གོ་ལའི་གནའ་རབས་སྐྱེ་དངོས་ཀྱི་ལོ་རྒྱུས་རྒྱས་པ་ཞིག་ཤེས་
ཐུབ་པ་ནི། ཚན་རིག་པས་བྲག་རྡོ་ལ་ཞིབ་འཇུག་ལྷོད་མེད་བྱས་པའི་གྲུབ་འབྲས་རེད། དང་པོའི་
སྙིགས་མ་རྣམས་བསགས་ནས་གྲུབ་པའི་བྲག་ནི། ས་ཤུན་འགུལ་ཤུགས་ཀྱིས་གཅུས་ཤིང་བཙིར་
བས། དཔེ་མཛོད་ཁང་ཞིག་ཇག་པས་བཅོམ་རྗེས་ཀྱི་དཔེ་ཆ་ལྟར་གོ་རིམ་ཤིན་ཏུ་འཁྲུགས་ཀྱང༌།
མཁས་པ་མང་པོས་དེ་དག་ལ་མི་ཚེ་གང་བོར་ཞིབ་འཇུག་བྱས་ནས། དེར་འཁོད་པའི་རྗེས་ཤུལ་
རྣམས་རེ་རེ་བཞིན་གུང་ལེགས་པར་བསྒྲིགས་ཏེ། མིའི་རིགས་ལ་དཔྱད་གཞིའི་རྒྱུ་ཆ་ཕུན་སུམ་
ཚོགས་པ་བཞག་ཡོད། ཚན་རིག་པས་མནའ་ཤུལ་དེ་དག་ལ་བརྟགས་ཤིང་རྗེས་སུ་དཔགས་པ་
ན། བྲག་རྡོ་དེ་དག་ལ་ལོ་དུང་ཕྱུར16རིང་གི་ལོ་རྒྱུས་ཡོད་པ་ཤེས།
བྲག་རྡོ་ཆེས་སྔ་བ་དག་ལ་སྐྱེ་དངོས་བྱུང་བའི་རྗེས་ཤུལ་མེད། ས་གཤིས་རིག་པའི་
མཁས་པས་དེ་ལ་གདོད་མའི་བྲག་ཅེས་ཐ་སྙད་བྱས། ཨ་མེ་རི་ཁ་གླིང་བྱང་མར།གདོད་མའི་
བྲག་ས་སྟེང་ལ་རྗེན་པར་མངོན་པ་མང་པོ་རྙེད། ས་གཤིས་རིག་པའི་མཁས་པས་བྲག་དེ་
དག་གི་མཐུག་ཚད་ལས་དེ་དག་ལ་ཉུང་མཐར་ཡང་ལོ་དུང་ཕྱུར་བརྒྱད་ཀྱི་ལོ་རྒྱུས་ཡོད་
པར་འདོད། འདིས་བྲག་རྡོའི་ལོ་རྒྱུས་ཀྱི་ཕྱེད་ཀ་ཟིན་ཏོ། །གདོད་མའི་བྲག་དེ་དག་ལ་རྒྱ་
མཚོའི་འཕེལ་འགྲིབ་དང་དྲག་ཆར་བབས་ཤུལ་གསལ་པོར་མཐོང་ཡང་། སྲོག་ལྡན་གྱི་རྗེས་
ཤུལ་ད་ཕན་གཅིག་ཀྱང་མ་རྙེད་པས། སའི་གོ་ལར་རྒྱ་མཚོ་དང་སྐམ་ས་ཆགས་ནས་ལོ་དུང་
ཕྱུར་བརྒྱད་ཀྱི་རིང་ལ་སྐྱེ་དངོས་མ་བྱུང་བར་ཁ་ཚོན་ཆོད།
བྲག་རྡོའི་གནའ་ཤུལ་ལ་ཞིབ་འཇུག་ཟབ་མོ་བྱས་ནས་སྐྱེ་དངོས་ཀྱི་རྗེས་ཤུལ་རིམ་
གྱིས་རྙེད་པ་མ་ཟད། སྐྱེ་དངོས་ཀྱི་རྗེས་ཤུལ་རྙེད་པའི་ཁ་གྲངས་ཀྱང་ཇེ་མང་དུ་སོང་། ས་
གཤིས་མཁན་པོས་སྐྱེ་དངོས་བྱུང་བའི་དུས་རབས་སྔ་ཤོས་དེ་ལ“གནའ་བོའི་སྲོག་ལྡན་
བསྐལ་པ་ཡ་ཐོག”ཅེས་ཐ་སྙད་བྱས། གནའ་བོའི་སྲོག་ལྡན་བསྐལ་པ་ཡ་ཐོག་གི་དུས་སུ་སྐྱེ་
དངོས་སྟབས་བདེ་དང་སྐྱེ་དངོས་དམའ་རིམ་མཚོ་ལྡུམ། འགྲོན་བུ། མཚོ་འབུ། རྩི་དབྱིབས་
སྲོག་ཆགས། འབུ་རུས་སྐོགས་ཅན་སོགས་བྱུང༌།སྐབས་འདིར་འབུ་འདབ་མ་གསུམ་ཅན་
ཞེས་པ་ཞིག་ཀྱང་བྱུང་བ་དེ་དབྱིབས་སྔོ་ཤིག་དང་འདྲ་ཞིང༌།ལུས་ཀྱང་སྔོ་ཤིག་དང་འདྲ་
བར་རིལ་པོར་བསྐུམ་ནུས་པར་སྣང་། འབུ་འདི་མིའི་རིགས་ཀྱིས་ད་ཕན་རྙེད་པའི་སྲོག་
ཆགས་སྔ་ཤོས་ཡིན། དེ་ནས་ལོ་ས་ཡ་དུ་མ་འདས་ནས་རྒྱ་མཚོའི་སྡིག་རྭ་བྱུང་། རྒྱ་མཚོའི་
སྡིག་རྭ་ནི་སྐྱེ་དངོས་སྔ་མ་དག་ལས་སྟོབས་ཆེ་ཞིང་བང་མྱུར་ལ། ཁོར་ཡུག་ལ་གོམས་འདྲིས་
བྱེད་པའི་ནུས་པའང་ཆེ།
ཐོག་མའི་སྲོག་ཆགས་དག་ལས། རྒྱ་མཚོའི་སྡིག་རྭའི་ལུས་ཀྱི་སྣ་ལ་སྨི2.7ཙམ་ཡོད་
པས་གཟུགས་ཆེ་ཙམ་སྣང་བ་ལས། སྲོག་ཆགས་གཞན་དག་གི་གཟུགས་ཤིན་ཏུ་ཆུང་།
སྐབས་འདིར་བྱུང་བའི་རྩི་ཤིང་དང་སྲོག་ཆགས་མཐའ་དག་ནི། རྒྱ་མཚོའི་ཆུ་སྲབ་ས་དང་
རྒྱ་མཚོ་འཕེལ་འགྲིབ་བྱས་པའི་ཤུལ་ནས་རྙེད་པ་ལས། སྐམ་སར་བྱུང་བའི་སྐྱེ་དངོས་ཀྱི་
རྗེས་ཤུལ་ད་ཕན་མ་རྙེད།རྒྱ་མཚོར་སྲོག་ཆགས་སྒལ་ཚིགས་ཅན་དང་ཉའི་རིགས་བྱུང་བའི་
རྗེས་ཤུལ་ཡང་མ་རྙེད། བྲག་གི་རྡོ་ཧྲུག་དང་བྲག་འོབས་ཀྱི་ཆུ་ལས་ཆུ་ཐིགས་གཅིག་བླངས་
ནས་ཕྲ་མཐོང་ཤེལ་གྱིས་བལྟས་ན། ཡ་ཐོག་གི་ཐོག་མའི་སྲོག་ཆགས་ཀྱི་ཤ་ཚུགས་དེ་གསལ་
པོར་མཐོང༌། ཆུ་ཐིགས་འདིར་གནས་པའི་འགྲོན་བུ་ཆུང་ངུ་། རྒྱ་མཚོའི་སྡིག་རྭ་ཆུང་ངུ་།
མཚོ་ལྡུམ། རྩི་དབྱིབས་སྲོག་ཆགས་རྣམས་ནི། དང་པོར་སའི་གོ་ལའི་དབང་པོར་གྱུར་ཅིང་
གཟུགས་ཤིན་ཏུ་ཆེ་བའི་སྲོག་ཆགས་ཁབ་ཁོབ་རྣམས་དང་བསྡུར་ན། དེ་གཉིས་བར་ལ་ཆེ་
ཆུང་གི་ཁྱད་པར་ཙམ་ལས་བཟོ་ལྟ་ཧ་ཅང་འདྲ།
གནའ་བོའི་སྲོག་ལྡན་བསྐལ་པ་ཡ་ཐོག་གི་བྲག་རྡོ་འདི་དག་ལས།སྐབས་དེར་སའི་གོ་
ལར་སྲོག་ལྡན་ཡོད་པ་ཙམ་ཤེས་ཐུབ་པ་ལས། སྲོག་ལྡན་དེ་གང་ནས་བྱུང་བའི་འགོ་ཁུངས་
དེ་ཤེས་མི་ཐུབ་བོ། །སྲོག་ཆགས་ཤིག་འགྱུར་རྡོར་ཆགས་དགོས་ན། སྲོག་ཆགས་དེར་རུས་པ་
དང་ཕྱི་སྐོགས་སྲ་མོ་ཡོད་དགོས་ལ། ས་ལ་རྗེས་གསལ་པོར་འགོད་ཐུབ་པའི་ལུས་ཀྱི་ལྗིད་
ཚད་ངེས་ཅན་ཡང་དགོས། དེ་དག་མེད་ན་སྲོག་ཆགས་དེའི་འགྱུར་རྡོ་རྗེས་སུ་ལུས་པར་མི་
འགྱུར་རོ། ། དེང་སང་སའི་གོ་ལར་ལུས་སྙི་བའི་སྲོག་ཆགས་ཆུང་རིགས་གྲངས་མེད་པ་ཡོད་
ནའང༌། དེ་དག་གིས་རང་གི་རྗེས་འགོད་མི་ཐུབ་ཅིང༌། མ་འོངས་པའི་ཚན་རིག་པར་རང་
ཉིད་གནས་མྱོང་བའི་དན་རྟགས་འཇོག་མི་ཐུབ་པ་ལྟར། གནའ་བོར་སའི་གོ་ལར་ཡང་སྲོག་
ཆགས་དེ་དང་དེ་ལྟ་བུ་གྲངས་མེད་པ་འཚོ་ཞིང་། དེ་དག་ལ་སྐྱེ་འཆི་དར་རྒུད་སྣ་ཚོགས་
བྱུང་ཡང༌། དེ་དག་གིས་རྗེས་མ་བཀོད་པར་འདས་པ་གདོན་མི་ཟའོ། །སྔོན་གྱི་སྲོག་མེད་
བསྐལ་པའི་མཚོ་དང་མཚེའུ། རྒྱ་མཚོ་གཏིང་ཐུང་བའི་ཆུ་དྲོན་པོ་སོགས་ལ། སྲོག་ཆགས་
དམའ་རིམ་དང་རུས་མེད་སྐོགས་མེད་ཀྱི་རིགས་གྲངས་མེད་པ་འཚོ་ཞིང་གནས་ཡོད་ཤས་
ཆེ་ལ། ཆུ་ལྡུམ་མང་པོའང་ཕང་ཕུང་དུ་སྐྱེས་ཡོད་ཤས་ཆེ།
འགྱུར་རྡོ་ནི་དེང་སང་གི་དངུལ་ཁང་གི་དངུལ་བཅོལ་འཛིན་ཡིག་དང་འདྲ་སྟེ།
དངུལ་བཅོལ་འཛིན་ཡིག་ཏུ་ཁྱིམ་མཚེས་ཀྱི་གནས་ཚུལ་འགོད་མི་ཐུབ་པ་ལྟར། འགྱུར་
རྡོའང་སྐྱེ་དངོས་ཡོད་ཚད་ཀྱི་གནས་ཚུལ་ཟིན་བྲིས་ལྟར་འགོད་པའི་གནས་མ་ཡིན་ནོ། །སྐྱེ་
དངོས་ཤིག་ལ་རུས་ཀྲང་དང་ཤུན་སྐོགས་སྲ་མོ་མེད་པའམ། ཡང་ན་དྲང་པོར་སྐྱེ་ཐུབ་པའི་
གཞུང་རྟ་མེད་ན། སྐྱེ་དངོས་དེའི་རྗེས་ཤུལ་བྲག་རྡོར་གསལ་པོར་འགོད་མི་ནུས་པས། སྐྱེ་
དངོས་དེའི་ལོ་རྒྱུས་ཤེས་ཐབས་མེད། གཞན་ཡང་། འགྱུར་རྡོ་ཡོད་པའི་བྲག་རྡོ་ལས། དུས་
ཤིན་ཏུ་སྔ་བའི་བྲག་རྡོ་ཁ་ཤས་ལས་རྡོ་སྣག་རྙེད། རྡོ་སྣག་ནི་ཐཱན་གྱེས་ཐོར་བྱུང་བའི་རིགས་
ཤིག་ཡིན།མཁས་པ་ལ་ལས་ཐཱན་ནི་སྐྱེ་དངོས་བྱུང་བའི་དན་རྟགས་ཤིག་ཡིན་པར་འདོད།

ལེའུ་བཞི་པ། ཉ་རིགས་བྱུང་བའི་བསྐལ་པ།

མིའི་རིགས་ཀྱིས་འཇིག་རྟེན་ཆགས་ནས་ལོ་ངོ་སྟོང་ཕྲག་ཁ་ཤས་ཙམ་ལས་མེད་པར་
འདོད་པའི་སྐབས་སུ། འཇིག་རྟེན་འདིའི་སྲོག་ཆགས་དང་རྩི་ཤིང་ཡང་ཐོག་མར་བྱུང་བ་
ནས་ད་ལྟའི་རིང་ལ་འགྱུར་བ་ཅི་ཡང་བྱུང་མེད་པར་འདོད་དོ། །ཕྱིས་སུ་མིའི་རིགས་ཀྱིས་
འགྱུར་རྡོ་རྙེད་ཅིང་དེ་ལ་ཞིབ་འཇུག་ཟབ་མོ་བྱས་པས། ལྟ་བ་ནོར་བ་འདི་རིམ་གྱིས་སྦྲུལ་
མདུད་རང་སར་ཞིག་པ་རེད། ནམ་ཞིག་མིའི་རིགས་ལ་སྐྱེ་དངོས་ནི་དུས་ཡུན་རིང་པོར་
དལ་གྱིས་འགྱུར་ཞིང་འཕེལ་ནས་བྱུང་བ་མིན་ནམ་སྙམ་པའི་དོགས་པ་བྱུང་བ་དེས་ཀུན་
ནས་བསླངས་ཤིང་ཞིབ་འཇུག་བྱས་པས། “སྐྱེ་དངོས་འཕེལ་འགྱུར་སྨྲ་བ” ཞེས་པའི་གཞུང་
ལུགས་བྱུང༌། གཞུང་ལུགས་འདིས་སའི་གོ་ལར་བྱུང་བའི་སྲོག་ཆགས་དང་རྩི་ཤིང་ཐམས་
ཅད་ནི། སྲོག་མེད་བསྐལ་པར་རྒྱ་མཚོར་སྐྱེ་དངོས་སྟབས་བདེ་ལུས་ཤིན་ཏུ་ཕྲ་བ་བྱུང་བ་དེ་
རྣམས་རིམ་གྱིས་འཕེལ་འགྱུར་བྱས་ནས་བྱུང་བ་ཡིན་པར་འདོད།
སྐྱེ་དངོས་ནི་འཕེལ་འགྱུར་བྱུང་བ་ཡིན་མིན་ཐད་ལ་རྩོད་ཉོག་མང་དུ་བྱུང༌། སྐྱེ་
དངོས་འཕེལ་འགྱུར་སྨྲ་བས་དཀའ་གནད་འགའ་ཞིག་མ་ཁྲོལ་བས། ཡེ་ཤུའི་ཆོས། ཁ་ཆེའི་
ཆོས། ཡ་ཧུ་དཱ་པའི་ཆོས་ལ་དད་མཁན་རྣམས་ཀྱིས་སྐྱེ་དངོས་འཕེལ་འགྱུར་སྨྲ་བ་ལྟ་བ་ལོག་
པར་བརྩིས་ནས་རེ་ཞིག་བཀག དེང་སང་ཆོས་ལུགས་འདི་དག་གི་རྗེས་འཇུག་པ་ཚོས་ཀྱང་
སྐྱེ་དངོས་འཕེལ་འགྱུར་གྱི་ལྟ་བ་འདི་ཁས་ལེན་ཞིང༌། སྐྱེ་དགུའི་འབྱུང་ཁུངས་གཅིག་ཡིན་
པར་འདོད་དོ། །དེང་སང་མིའི་རིགས་ཀྱིས་སའི་གོ་ལའི་སྐྱེ་དངོས་ཐམས་ཅད་རིམ་གྱིས་
འཕེལ་ནས་བྱུང་བ་ལས། གློ་བུར་བྱུང་བ་སྣ་གཅིག་ཀྱང་མེད་པ་དང་། སྲོག་ནི་ཐོག་མར་རྒྱ་
མཚོ་ནས་བྱུང་ཞིང་། བསྐལ་པ་མང་པོར་རིམ་གྱིས་འཕེལ་འགྱུར་བྱུང་ནས་དེང་གི་སྟོབས་
ཤུགས་དང་ཤེས་པ་ལྡན་པའི་སྲོག་ཆགས་འདི་དག་ལ་གྱུར་པ་ཡིན་པར་འདོད།
སྐྱེ་དངོས་ནི་ཆ་ཤས་མང་པོ་ཚོགས་ནས་གྲུབ་པའི་ཕུང་པོ་ཞིག་ཡིན།ཆ་ཤས་དེ་དག་
སྐྱེ་རུང་བའི་སྲོག་ལྡན་དངོས་པོ་ཞིག་ཡིན་པ་ལས། སོ་མཚམས་དང་འགྱུར་བ་མེད་པའི་
ཤེལ་གྱི་གོང་བུ་ལྟ་བུ་ཞིག་མིན་ལ། སྲོག་དང་བྲལ་བའི་དངོས་པོ་རིལ་པོའམ་གྲུ་བཞི་ལྟ་བུ་
ཞིག་ཀྱང་མིན།སྐྱེ་དངོས་ཀྱི་ལུས་ལ་སྲོག་མེད་དང་མི་འདྲ་བའི་ཁྱད་ཆོས་གཉིས་ཡོད། དང་
པོ་ནི་སྐྱེ་དངོས་ཀྱིས་དངོས་པོ་གཞན་རང་གི་ལུས་སུ་བསྡུས་ནས་རང་གི་ལུས་ཀྱི་ཆ་ཤས་སུ་
སྒྱུར་ཐུབ། གཉིས་པ་ནི་སྐྱེ་དངོས་ཀྱིས་རང་གི་རིགས་རྒྱུད་སྤེལ་ཐུབ། སྐྱེ་དངོས་ཀྱིས་ལྟོ་ཟ་
ཤེས་ཤིང་ཕྲུ་གུའང་སྐྱོང་ཤེས།སྐྱེ་དངོས་ཀྱི་མ་བུའི་བར་ལ་མཐུན་ཆོས་ཡོད་ལ། མཐུན་མིན་
ཁྱད་ཆོས་ཀྱང་ཡོད་པས། སྲོག་གི་བདག་ཉིད་ཅན་ཞིག་ཡིན་ཕྱིན། དེ་དང་དེའི་ཕྱི་རབས་
བར་ལ་རིགས་ཀྱི་མཐུན་ཆོས་ཡོད་ལ་ཁྱད་པར་ཡང་ཡོད། སྐྱེ་དངོས་ཐམས་ཅད་དང་སྐྱེ་
དངོས་ཀྱི་ཚེའི་གནས་སྐབས་ཐམས་ཅད་ནི་ཆོས་ཉིད་འདི་ལས་མ་འདས་སོ།།
སྐྱེ་དངོས་ཤིག་གི་ཕྱི་རབས་དང་དེའི་སྐྱེད་མའི་བར་དུ་མཐུན་ཆོས་ཡོད་ལ་ཁྱད་
ཆོས་ཀྱང་ཡོད་པའི་རྒྱུ་མཚན་ཅི་ཡིན་ཞེ་ན། ཚན་རིག་པས་ད་ཕན་དེར་ལན་གསལ་པོ་
ཞིག་མ་རྙེད། སྐྱེ་དངོས་ཤིག་གི་འཚོ་གནས་ཀྱི་ཆ་རྐྱེན་ལ་འགྱུར་བ་ཇི་ལྟར་བྱུང་ན། སྐྱེ་
དངོས་དེའི་ཁྱད་ཆོས་ལའང་འགྱུར་བ་དེ་ལྟར་འབྱུང་བ་མཐོང༌། འདི་ནི་སྐྱེ་དངོས་འཕོ་
འགྱུར་གྱི་རྒྱུན་ཤེས་ཤིག་ཡིན་པས། འདིར་དབྱེ་ཞིབ་ཀྱི་ངལ་བ་བྱེད་དོན་མེད།སྐྱེ་དངོས་
སོ་སོའི་ཁྱད་པར་གྱི་དབང་གིས། འགའ་ཞིག་ཁོར་ཡུག་ལ་གོམས་འདྲིས་བྱུང་ཞིང་ལེགས་
པར་འཚོ་ནུས་པ་དང་། འགའ་ཞིག་ཁོར་ཡུག་གསར་པར་མ་གོམས་པས་འཚོ་དཀའ། སྐྱེ་
དངོས་རིགས་འདི་གཉིས་བསྡུར་ན། སྔོན་མའི་ཚེ་རིང་ཞིང་རྒྱུད་སྤེལ་སྟོབས་ཀྱང་ཆེ་བས།
རིགས་རྒྱུད་ཀྱི་འཕེལ་ཁ་ཧ་ཅང་མཐོ། རིགས་འདིའི་སྤྱིའི་གོམས་ཤུགས་ཀྱང་རང་ཉིད་ལ་
ཕན་པའི་ཕྱོགས་སུ་རྒྱས། སྐྱེ་དངོས་དང་ཁོར་ཡུག་བར་འདམ་ག་བྱེད་པའི་འཕེལ་རིམ་
འདི་ལ་རང་བཞིན་གྱི་འདམ་ག་ཟེར།
རང་བཞིན་གྱི་འདམ་ག་ནི། ཚན་རིག་པས་སྐྱེ་དངོས་ཀྱིས་རྒྱུད་སྤེལ་ཚུལ་དང་སྐྱེ་
དངོས་བར་གྱི་ཁྱད་པར་ལ་བརྟགས་ཤིང་རིགས་པས་དཔྱད་ནས་ཤེས་པ་ལས། ཚན་རིག་
པས་ཚོད་དཔག་བྱས་ནས་ཕར་བཏགས་པ་ཙམ་མིན།སྐྱེ་དངོས་ཤིག་གི་རིགས་རྒྱུད་འཕེལ་
འགྱུར་དང་རྒྱུད་འཛིན། རབས་ཆད་པའི་བརྒྱུད་རིམ་ལ། རྐྱེན་སྣ་ཚོགས་ཤིག་གི་ནུས་པ་
ཞུགས་ཡོད་སྲིད་ཀྱང༌། ཚན་རིག་པས་ད་དུང་དེའི་གསང་མདུད་མ་ཁྲོལ། གང་ལྟར་སྐྱེ་
དངོས་ཤིག་སྐྱེས་པ་ནས་བཟུང་། རང་བཞིན་གྱི་འདམ་ག་ནི་སྐྱེ་དངོས་དེ་དང་རྣམ་པ་ཀུན་
ཏུ་འགྲོགས་ནས་ཡོད་པ་བསྙོན་དུ་མེད། རྒྱུན་ཤེས་འདི་ཙམ་ཡང་ཁས་མི་ལེན་ན། དེའི་
བསམ་གཞིག་གི་ནུས་པ་ཉམས་པ་མིན་ན།ཚེ་སྲོག་གི་ཆོས་ཉིད་ལ་སྐུར་བ་བཏབ་པའོ།།
ཚན་རིག་པ་མང་པོས་ཐབས་སྣ་ཚོགས་བསྟེན་ནས་སྲོག་གི་འབྱུང་ཁུངས་རྩད་གཅོད་
བྱས་ཀྱང་། སྲོག་གི་རྩ་བ་གསལ་པོར་སྟོན་ཐུབ་པ་དང་ཡིད་ཆེས་རུང་བའི་གཞུང་ལུགས་
ཤིག་ད་ཕན་མ་བྱུང་ཡང་། རྒྱ་མཚོའི་ཆུ་སྲབ་སའི་བྱེ་འདམ་ཉི་འོད་ཕོག་པ་དག་ལས་སྲོག་
གི་བདག་ཉིད་ཅན་གྱི་ཐོག་མ་དེ་བྱུང་ཞིང༌།སྲོག་བདག་དེ་དག་རྒྱ་མཚོ་འཕེལ་འགྲིབ་ཀྱིས་
དེད་ནས། མཚོ་འགྲམ་དང་མཚོའི་གཏིང་ལ་རིམ་གྱིས་མཆེད་པ་མཁས་པ་རྣམས་མགྲིན་
གཅིག་དབྱངས་གཅིག་ཡིན།
གདོད་མའི་འཇིག་རྟེན་དུ།རྒྱ་མཚོར་འཕེལ་འགྲིབ་ཤིན་ཏུ་ཆེ་བས།སྐྱེ་དངོས་ཉག་ཕྲ་
ཞིང་ཉམ་ཆུང་བ་རྣམས་མཚོ་རླབས་ཀྱིས་བརྡབས་ནས་བསད།སྐྱེ་དངོས་འགའ་ཞིག་མཚོ་
ཆུའི་འཕེལ་འགྲིབ་ཀྱིས་མཚོ་གཏིང་དུ་བསྣུབས་ཤིང༌། མཚོ་གཏིང་དུ་ཉི་འོད་དང་མཁའ་
དབུགས་མེད་པས་ཤི་བ་དང་། འགའ་ཞིག་མཚོ་རླབས་ཀྱིས་མཚོ་འགྲམ་དུ་འཕངས་ཤིང་
ཚད་པས་བསྐམས། ཁོར་ཡུག་ཏུ་མཐུན་པའི་རྐྱེན་ཉུང་ཞིང་འགལ་རྐྱེན་ཤིན་ཏུ་མང་བས།
སྐྱེ་དངོས་རྣམས་རང་ཉིད་ལ་ཕན་པའི་ཕྱོགས་སུ་འཕེལ་རྒྱས་མི་བྱེད་ཐབས་མེད་བྱུང༌། སྐྱེ་
དངོས་ལ་ལར་རྩད་པ་རྒྱས་ནས་རླབས་ཀྱིས་འདེད་མི་ཐུབ་པ་དང་། ལ་ལར་ཤུན་པ་རྒྱས་
ནས་ཚད་པས་མི་གནོད་པའི་ཐབས་བྱུང༌།སྐྱེ་དངོས་ཀྱིས་ཐོག་མར་དྲི་ལ་བརྟེན་ནས་ཟས་
བཙལ། ལུས་ཀྱི་དབང་པོས་ཉི་མའི་འོད་ཚོར་བས།སྐྱེ་དངོས་རྣམས་རྒྱ་མཚོའི་གཏིང་དང་
དོང་གི་མུན་པའི་ཁྲོད་ནས་རིམ་པས་ཕྱིར་ཐོན་ཅིང་། མཚོ་ཆུ་སྲབ་སའི་འཇིགས་པས་མ་
བཟོད་པས་གནས་གཞན་དུ་བྱོལ།
སྐྱེ་དངོས་ཀྱི་ལུས་ལ་ཐོག་མར་རུས་སྐོགས་དང་པགས་པ་སྲ་མོ་རྒྱས་པ་ནི། ཉི་མའི་
ཚ་བ་འགོག་བྱེད་ཡིན་གྱི་ཕྱིའི་དགྲ་བོ་འགོག་བྱེད་མིན། སྲོག་ཆགས་ལ་ལར་སྡེར་མོ་དང་
སོའང་སྐྱེས།
རྒྱ་མཚོའི་སྡིག་རྭ་ལ་ཤུན་པ་སྲ་མོ་དང་སྡེར་མོ་རྣོན་པོ་སྐྱེས་པས། སྐབས་ཤིག་ལ་སྐྱེ་
དངོས་ཀྱི་དབང་པོར་གྱུར། ལོ་དུང་ཕྱུར་ལྔའི་སྔ་རོལ་གྱི་སེ་ལོ་རེན་དུས་རབས་ཀྱི་འགྱུར་རྡོ་
ལས།ས་གཤིས་མཁན་པོས་སྲོག་ཆགས་མིག་དང་སོ་ཡོད་པ།ཆུ་རྐྱལ་ཤེས་པ། སྐྱེ་སྟོབས་ཤིན་
ཏུ་ཆེ་བ་ཞིག་རྙེད། སྲོག་ཆགས་འདི་ད་ཕན་རྙེད་པའི་སྲོག་ཆགས་སྒལ་ཚིགས་ཅན་སྔ་ཤོས་
དང་ཉ་རིགས་ཀྱི་ཐོག་མ་ཡིན།
སེ་ལོ་རེན་དུས་རབས་འདས་ནས་དྷེ་ལྦ་ནེན་དུས་རབས་སུ་སླེབས། དེའི་དུས་སུ་ཉ་
སྒལ་ཚིགས་ཅན་ཇེ་མང་དུ་སོང༌། དུས་སྐབས་འདིར་ཉ་རིགས་ཀྱི་འཕེལ་ཁ་ཧ་ཅང་མཐོ་
བས། སྐབས་དེ་ལ་ཉ་ཡི་བསྐལ་པ་ཟེར། སྐབས་འདིའི་ཉ་ནི་དེང་སང་གི་ཉ་གློ་ཚིགས་ཅན་
དང་ཉ་གཏུམ་ཤརྐའི་གཟུགས་དང་འདྲ། ཉ་རིགས་འདི་གནའ་ནས་རྒྱུད་ཆད། གདོད་མའི་
ཉ་ནི་རྒྱ་མཚོར་ཅི་དགར་རྒྱུ་ཞིང༌། སྐབས་འགར་མཚོ་ལྡུམ་གསེབ་ཏུ་ལྟོ་འཚོལ་བ་དང་།
སྐབས་འགར་མཚོ་ངོས་སུ་མཆོང་ཞིང་རྩེ་བ་དང་། སྐབས་འགར་ཕན་ཚུན་བདའ་རེས་བྱེད་
བཞིན་ཆུ་འབུ་འཛིན་པས། ཉའི་ཚོགས་ཀྱིས་གདོད་མའི་རྒྱ་མཚོ་ཆེན་པོར་གསོན་ཉམས་
ཕུན་སུམ་ཚོགས་པ་བསྐྲུན།དེའི་སྐབས་ཀྱི་ཉ་དམིགས་བསལ་པ་འགའ་རེར་ལིའི་སྨི600ཙམ་
ཡོད་པ་ལས། ཉ་ཕལ་ཆེ་བར་ལིའི་སྨི60ནས90ཙམ་ཡང་མེད།
མིའི་རིགས་ཀྱིས་འགྱུར་རྡོ་ལས་ཉ་རིགས་འདིའི་མེས་པོ་མ་རྙེད་ཅིང༌། ཉ་འདི་དང་
གནའ་བོའི་སྐྱེ་དངོས་གཞན་པའི་བར་གྱི་འབྲེལ་བའང་མ་རྙེད། སྲོག་ཆགས་རིག་པའི་
མཁས་པས། ཉ་རིགས་དེ་དག་གི་རྒྱུད་པར་འབྲེལ་བ་ཡོད་པའི་ཉའི་སྒོ་ང་ལ་ཞིབ་འཇུག་
བྱས་པ་དང་། དཔྱད་གཞིའི་རྒྱུ་ཆ་གཞན་ལ་དཔྱད་ནས་དཔགས་ཚེ། ལུས་སྙི་བའི་སྲོག་
ཆགས་ནི་སྲོག་ཆགས་སྒལ་ཚིགས་ཅན་གྱི་མེས་པོ་ཡིན་ཤས་ཆེ་བའམ། ཡང་ན་ཁ་དང་ཁའི་
མཐའ་སྐོར་ནས་མཆེ་བ་ལྟ་བུ་མཁྲེགས་པོ་ཞིག་སྐྱེས་པའི་ཆུའི་སྲོག་ཆགས་ཆུང་རིགས་ཤིག་
དེའི་མེས་པོ་ཡིན་དགོས་པར་འདོད། སོག་ཉ་དང་ཤརྐ་རུ་ཐུར་ཅན་དག་གི་ཉ་ཁྲབ་དང་སོ་
ནི་ལོ་ཤིན་ཏུ་རིང་པོར་སྐྱེས་ནས་བྱུང་བར་སྣང༌། ཉའི་ལུས་སུ་སོ་དང་འདྲ་བའི་ཉ་ཁྲབ་སྐྱེས་
ནས། ཉ་རྣམས་མུན་པའི་ཁོར་ཡུག་ནས་ཐོན་ཏེ་འོད་དང་ལྡན་པའི་གནས་སུ་སྤོས། སྲོག་
ཆགས་སྒལ་ཚིགས་ཅན་སྔ་ཤོས་ནི་འདི་དག་ནས་བྱུང་བ་ཡིན་ནོ།།

ལེའུ་ལྔ་པ། ན་འདམ་བྱུང་བའི་བསྐལ་པ།

ཉ་ཡི་བསྐལ་པར་སྐམ་ས་ལ་སྐྱེ་དངོས་མ་བྱུང༌། བྲག་རི་རྣམས་ཉི་མའི་འོད་དང་ཆར་
པའི་རྒྱུན་གྱིས་ཟད། དུས་དེར་བྲག་རྒོད་ས་གཤིན་དུ་སྒྱུར་བྱེད་རྩི་ཤིང་སྐྱེས་མེད་ལ། ས་ནག་
སྐྱེད་བྱེད་ས་འབུ་ནག་རིང་ཡང་མ་བྱུང་། སྐྱེ་དངོས་ཐམས་ཅད་རྒྱ་མཚོར་གནས་པས། སྐམ་
སའི་བྲག་ངོས་སུ་ཐ་ན་ཤ་བལ་དང་སྤང་རྩི་ཙམ་ཡང་སྐྱེས་མེད།
སྐབས་འདིར་ས་གཞི་ཐམས་ཅད་བྲག་རྐྱང་པ་ཡིན་ཞིང་། གནམ་གཤིས་ལ་འགྱུར་
ལྡོག་ཤིན་ཏུ་ཆེ། གནམ་གཤིས་འགྱུར་ལྡོག་འབྱུང་བར་རྒྱུ་རྐྱེན་སྣ་ཚོགས་ཡོད་སྲིད་ཀྱང་། རྒྱུ་
རྐྱེན་གང་ཡིན་དེང་སང་ང་ཚོས་ཚོད་དཔག་བྱེད་པ་ལས་ཐབས་མེད། སའི་གོ་ལའི་འཁོར་
ལམ་ལ་འགྱུར་ལྡོག་བྱུང་བ་དང་། སའི་གོ་ལའི་རང་འཁོར་གྱི་དབང་གིས་ལྷོ་བྱང་གི་སྣེ་
གཉིས་ཀ་རིམ་གྱིས་ཡོ་བ་དང་། སྐམ་སའི་ས་དབྱིབས་ལ་འཕོ་འགྱུར་བྱུང་བ་དང༌། ཉི་མའི་
ཚ་གྲང་ལ་འགྱུར་ལྡོག་བྱུང་བ་སོགས་ཀྱི་དབང་གིས།སའི་གོ་ལའི་ཡུལ་གྲུ་མང་པོར་འཁྱགས་
པའི་བསྐལ་པ་ཤར། འཁྱགས་བསྐལ་ཤར་ནས་ལོ་མང་པོ་འདས་པ་ན། ཡང་སའི་གོ་ལའི་
གནམ་གཤིས་དྲོ་བར་ཕྱིན་ཏེ། ལོ་ས་ཡ་དུ་མའི་རིང་ལ་ཚ་གྲང་སྙོམས་པར་གྱུར།
སའི་གོ་ལར་འཕོ་འགྱུར་བྱུང་རིམ་ལ་བལྟས་ན། སའི་གོ་ལའི་ནང་ཁོག་གི་ཆགས་
སྟངས་ལ་འགྱུར་བ་ཆེན་པོ་ལན་འགའ་བྱུང་ཡོད་པར་སྣང་། སའི་གོ་ལའི་ནང་རོལ་ཏུ་ལོ་ངོ་
ས་ཡ་དུ་མར་བསགས་པའི་ཤུགས་ཆེན་པོས་ཕྱིར་འཕུལ་བས། རིམ་གྱིས་ས་ཤུན་ཕྱི་རུ་འབུར།
རྟ་གདོང་མེ་རི་བརྡོལ། སྐམ་ས་ཆེན་པོ་དང་རི་རྒྱུད་ཀྱི་དབྱིབས་ལའང་འགྱུར་བ་ཆེན་པོ་
བྱུང་བས། རིའི་དཔངས་ཇེ་མཐོར་སོང་། རྒྱ་མཚོའི་གཏིང་ཇེ་ཟབ་ཏུ་གྱུར། གནམ་གཤིས་ཀྱི་
འགྱུར་བ་ཇེ་དྲག་ཏུ་ཕྱིན། དུས་སྐབས་འདི་འདས་རྗེས། ཡང་སའི་གོ་ལར་ལྷིང་ཆགས་པའི་
དུས་སྐབས་རིང་པོ་ཞིག་བྱུང༌། སྐབས་དེར་རི་མཐོན་པོ་དག་ཆར་རླུང་དང་ཆུ་རྒྱུན་གྱིས་
ཟད་ནས་དམའ་མོར་གྱུར། ཆུ་རྒྱུན་གྱིས་ས་དང་འདམ་བག་རྒྱ་མཚོའི་གཏིང་དུ་དེད་དེ། རྒྱ་
མཚོའི་འོག་གཞི་མཐོ་བར་སོང་ནས་ཆུའི་གཏིང་ཇེ་ཐུང་དང་རྒྱ་ཇེ་ཆེར་སོང་། རྒྱ་མཚོ་དང་
ཉེ་བའི་ས་གཞི་ཕལ་ཆེ་བ་རིམ་གྱིས་མཚོ་ལ་ནུབ་པས་མཚོ་འགྲམ་དུ་མཚོ་ཆུ་སྲབ་པའི་
གནས་རྣམས་བྱུང་།སའི་གོ་ལའི་ལོ་རྒྱུས་སུ། མཐོ་ཞིང་ཟབ་པའི་བསྐལ་པ་དང་། དམའ་ཞིང་
སྙོམས་པའི་བསྐལ་པ་ཞེས་པའང་དུས་སྐབས་འདི་ལ་ཟེར་བའོ། །
ལ་ལས་སའི་གོ་ལའི་ས་ཤུན་སྲ་མོར་ཆགས་མ་ཐག་ཏུ། སའི་གོ་ལའི་ཕྱི་ངོས་ཀྱི་དྲོད་ནི་
རང་བཞིན་གྱིས་ཡལ་སྲིད་པར་འདོད་པ་ནི་ཤིན་ཏུ་འཁྲུལ་ལོ། །སའི་གོ་ལར་གྲང་བའི་བསྐལ་
པ་རིང་མོ་ལན་མང་པོ་བྱུང་བས། སའི་གོ་ལའི་ས་ཤུན་ནང་རོལ་གྱི་དྲོད་ནི་ཕྱི་ངོས་སུ་བརྡོལ་
མ་ཐུབ། སྲོག་མེད་བསྐལ་པར་ཡང་འཁྱགས་བསྐལ་གྱི་རྗེས་ཤུལ་མང་པོ་ཡོད་པར་མཐོང་
ཞིང་།སྐབས་འདིའི་གྲང་ངར་གྱིས་སའི་གོ་ལའི་ཕྱི་ངོས་ཀྱི་ཚ་གྲངས་སྙོམས་པོར་བཏང་།
ཉ་ཡི་བསྐལ་པའི་མཇུག་ཙམ་དུ། སའི་གོ་ལར་མཚོ་སྲབ་པོ་དང་མཚོ་ལག་ཏུ་གྱུར་
པའི་མཚེའུ་རྣམས་བྱུང་ཞིང་། དེར་གནས་པའི་ཆུའི་སྐྱེ་དངོས་སྣ་ཚོགས་རིམ་གྱིས་སྐམ་སར་
སྤོས། སྐབས་འདིའི་སྐྱེ་དངོས་ནི་ཆུའི་ཀློང་དུ་ལོ་ངོ་བྱེ་བ་མང་པོར་འཕེལ་འགྱུར་བྱས་ནས་
བྱུང་བ་ཡིན།སྐྱེ་དངོས་རྣམས་ལ་དུས་འདི་ནས་སྐམ་སར་འཚོ་བའི་སྐལ་བ་ཐོབ།
ས་སྐྱེས་རྩི་ཤིང་ནི་སྲོག་ཆགས་སྐམ་སར་མ་སླེབས་གོང་ནས་སྐྱེས་ཡོད། སྲོག་ཆགས་
རྣམས་ནི་ས་གཞིར་རྩི་ཤིང་སྐྱེས་རྗེས་སུ་རིམ་བཞིན་སྐམ་སར་སྤོས་པ་ཡིན། རྩི་ཤིང་ས་གཞིར་
སྐྱེ་ཐུབ་པ་ལ་ཆ་རྐྱེན་གཉིས་འཛོམས་དགོས་པ་སྟེ། རྒྱ་མཚོ་འགྲིབ་ཚེ། ཉི་འོད་ཕོག་སའི་ལོ་མ་
ལ་འདེགས་བྱེད་གཞུང་རྟ་སྲ་མོ་དགོས་པ་དང་གཅིག སྐམ་སར་ཆུ་དཀོན་པས།སའི་རླན་སྡུད་
བྱེད་དགོས་པ་དང་གཉིས་སོ། །རྩི་ཤིང་ལ་རིམ་གྱིས་རྩ་རྒྱུས་སམ་རྩ་ཐག་རྒྱས། རྩ་ཐག་གིས་ཆུ་
འདྲོང་ཞིང་ལོ་མའང་ཐེག སྐབས་འདིའི་འགྱུར་རྡོ་ལ་བརྟགས་ན། ཤིང་གི་རེ་རལ། ཤིང་གི་ཤ་
བལ། གསོམ་ལྡུམ་སོགས་ན་འདམ་གྱི་རྩི་ཤིང་རིང་ཞིང་སྦོམ་པ་གློ་བུར་མང་བར་སོང་། འབུ་
རྐང་བརྒྱའི་རིགས་དང་རྐང་ལྡབ་རིགས། གདོད་མའི་འབུ་སྲིན། མཚོ་སྡིག་དང་སྡོམ་མ་སྡིག་གི་
ཉེ་ཚན་སོགས་སྲོག་ཆགས་སྣ་ཚོགས་ཀྱང་སྐམ་སར་གནས་སྤོས། མཚོ་སྡིག་དང་སྡོམ་མ་སྡིག་ལ་
རིམ་གྱིས་འགྱུར་བ་བྱུང་ནས། སྐམ་གནས་སྲོག་ཆགས་ཀྱི་ཐོག་མ་སྡིག་སྲིན་དང་སྡོམ་བྱུང་། དེ་
དང་ཆབས་ཅིག་ཏུ་སྲོག་ཆགས་སྒལ་ཚིགས་ཅན་ཡང་རིམ་གྱིས་སྐམ་སར་སླེབས།
སའི་གོ་ལའི་གདོད་མའི་འབུ་སྲིན་གྱི་གཟུགས་ཤིན་ཏུ་ཆེ། སྐབས་འདིར་འབུ་བླ་མ་མ་
ཎི་ལིའི་སྨི73ཅན་ཡང་བྱུང༌།
སྐམ་སར་གསར་དུ་སླེབས་པའི་སྲོག་ཆགས་དག་གིས། ཐོག་མར་མཁའ་དབུགས་
གཏོང་ལེན་བྱེད་པའི་ཐབས་བྱས། སྐམ་སར་མ་སླེབས་པའི་གོང་དུ། སྲོག་ཆགས་རྣམས་ཆུ་
ནང་གི་དབུགས་གཏོང་ལེན་བྱེད་པར་གོམས་པས། སྐམ་སར་འོངས་ནས་མཁའ་དབུགས་
གཏོང་ལེན་བྱེད་པར་གོམས་དགོས་པ་མ་ཟད། ཐབས་སྣ་ཚོགས་བསྟེན་ནས་རང་ལུས་ལ་
ཆུ་སྡུད་པའི་ནུས་པའང་བསྐྱེད་དགོས། དེང་སང་གི་མི་ཞིག་ལ་མཚོན་ན། གློ་བའི་ཆུ་སྐམ་
ན་མཁའ་དབུགས་གློ་བར་བརྒྱུད་ནས་ཁྲག་རྒྱུན་དུ་འགྲོ་མི་ཐུབ་པས། མི་གློ་བུར་འཆི་བར་
འགྱུར་བ་ལྟ་བུའོ། །
སྲོག་ཆགས་སྐམ་སར་སྤོས་ནས་དབུགས་གཏོང་ལེན་བྱེད་ཐུབ་དགོས་ན། ལུས་ལ་རླན་
འཛིན་པའི་དབང་པོ་ཞིག་སྐྱེ་བའམ། ཡང་ན་ལུས་ཁོག་ཏུ་ཟགས་གཤེར་འདོན་ནུས་པའི་རྩ་
སྦུག་གམ་མཁའ་དབུགས་གཏོང་ལེན་བྱེད་ནུས་པའི་དབང་པོ་གསར་པ་ཞིག་སྐྱེ་དགོས། ཉ་
སྒལ་ཚིགས་ཅན་གྱི་རྣ་གཤོག་གིས་ཐོག་མར་སྐམ་སར་མཁའ་དབུགས་གཏོང་ལེན་བྱེད་མ་ནུས་
པས། འཕེལ་འགྱུར་བྱེད་རིམ་དུ་ཁོག་ཏུ་ཉ་ལྒང་སྐྱེས།ཉ་ལྒང་ནི་ཉའི་གློ་བ་ཡིན། སྦལ་བ་དང་ཆུ་
རྩངས་ཐོག་མར་ཆུ་ལ་གནས་སྐབས། རྣ་གཤོག་གིས་དབུགས་གཏོང་ལེན་བྱེད་ཀྱང༌། སྐམ་སར་
སླེབས་པ་ནས་བཟུང་དབང་པོར་འཕོ་འགྱུར་བྱུང་སྟེ། གྲེ་བར་ཁུག་མ་ལྟ་བུའི་གློ་བ་སྐྱེས་ཤིང་།
དེས་མཁའ་དབུགས་གཏོང་ལེན་བྱས་ནས་སྐམ་སར་འཚོ་ཐུབ་པ་བྱུང་བ་རེད། དེའི་རྣ་གཤོག་
དང་རྣ་གཤོག་གི་བུ་ག་དག་དེ་ནས་རིམ་གྱིས་མེད་པར་གྱུར། དེང་སང་སྲོག་ཆགས་འདི་དག་
ཕྲུ་གུ་སྐྱེ་བའི་སྐབས་ཙམ་དུ་ཆུ་ལ་གནས་པ་ལས།དུས་གཞན་དུ་སྐམ་སར་གནས་སོ།།
ན་འདམ་གྱི་བསྐལ་པར། མཁའ་དབུགས་ལ་བརྟེན་ནས་འཚོ་བའི་སྲོག་ཆགས་སྒལ་
ཚིགས་ཅན་དང་རྩི་ཤིང་ཐམས་ཅད་སྐམ་རླན་གཉིས་ཆར་གནས། འདིའི་སྐབས་ཀྱི་སྲོག་
ཆགས་སྒལ་ཚིགས་ཅན་མཐའ་དག་ནི་ལུས་ཆེ་ཆུང་གི་ཁྱད་པར་ཙམ་ལས། ཤ་ཚུགས་ད་
ལྟའི་ཆུ་རྩངས་དང་ཤིན་ཏུ་འདྲ། དེ་དག་སྔར་བཞིན་ན་འདམ་དང་རླན་ཆེ་བའི་གནས་སུ་
འཚོ་བཞིན་ཡོད་ཀྱང༌། སྐམ་སའི་སྲོག་ཆགས་ཀྱི་རིགས་སུ་བརྩིས་ཆོག སྐབས་འདིའི་རྩི་ཤིང་
ཡང་སྲོག་ཆགས་ལྟར་སྐམ་རླན་གཉིས་ཆར་སྐྱེ་བའི་རང་བཞིན་ཅན་ཡིན། རྩི་ཤིང་གི་ས་
བོན་ཆུའི་ནང་དུ་ཐིམ་ན་སྐྱེ་བ་ལས། སྐམ་སའི་ཆར་པའི་རླན་ཙམ་གྱིས་སྐྱེད་མི་ནུས།
སྐྱེ་དངོས་ལ་ཁོར་ཡུག་ལ་གོམས་ཐབས་བྱེད་པའི་ནུས་པ་ངོ་མཚར་བ་སྣ་ཚོགས་
བྱུང་། སྐྱེ་དངོས་ཀྱི་མཐུན་སྦྱོར་བྱེད་པའི་ནུས་པ་འདིར་ཞིབ་འཇུག་བྱེད་ཐབས་ལ་བཤའ་
སྡུར་རིག་པ་ཞེས་པའི་རིག་པ་ངོ་མཚར་པ་ཞིག་ཀྱང་བྱུང༌། སའི་གོ་ལའི་རྩི་ཤིང་དང་སྲོག་
ཆགས་ཐམས་ཅད་ནི་ཐོག་མར་ཆུ་ལ་གནས་ཏེ། དཔེར་ན་མི་དང་བཅས་པའི་སྲོག་ཆགས་
སྒལ་ཚིགས་ཅན་ཉ་རིགས་ལས་རིགས་མཐོ་བ་རྣམས་ལ། མངལ་ཆགས་པའི་གནས་སྐབས་
སུ་རྣ་བའི་འགྲམ་གྱི་བུ་ག་རུབ་པའི་སྐབས་ཤིག་ཡོད་པ་ལྟ་བུ་དང་། ཡང་དཔེར་ན་ཉ་ཡིས་
མིག་མི་འཛུམ་པ་ནི་མིག་བརླན་པར་བྱ་བའི་ཆེད་དུ་ཡིན་པ་ལྟ་བུའོ། །རིས་ཤིན་ཏུ་མཐོ་
བའི་སྲོག་ཆགས་ལ། མིག་རློན་བྱེད་དུ་མིག་ལྤགས་དང་ཆུ་འཛག་བྱེད་རྨེན་བུ་སྐྱེས། མཁའ་
དབུགས་ཀློང་གི་སྒྲའི་འདར་འགུལ་ཕྲ་མོ་ཚོར་བྱེད་དུ།སྲོག་ཆགས་ཀྱི་རྣ་བར་དབང་རྟེན་སྐྱི་
མོ་གྲོ་ག་ལྟ་བུ་སྐྱེས། མདོར་ན་སྲོག་ཆགས་རྣམས་སྐམ་སར་འཚོ་བའི་ཆེད་དུ། ལུས་ལ་འཕོ་
འགྱུར་དང་ལེགས་བཅོས་ཅི་རིགས་བྱུང༌།
རྡོ་སོལ་དུས་རབས་ཀྱི་སྲོག་ཆགས་སྐམ་རླན་གཉིས་ཆར་གནས་པའི་དུས་ལ། ན་འདམ།
མཚོ་ལག་ཏུ་གྱུར་པའི་མཚེའུ། མཚོ་སྲབ་པོ་ལ་སྐྱེ་དངོས་མང་པོ་ཡོད། སྐབས་འདིར་སྐྱེ་དངོས་
འཚོ་བའི་ཡུལ་ཁོངས་རྒྱ་ཆེ་བར་སོང་ཡང་། ས་བབ་མཐོན་པོ་དང་རི་རྩེ་དག་ནི་སྔར་བཞིན་
སྟོང་པ་ཡིན། སྐབས་དེར་སྐྱེ་དངོས་མཐའ་དག་མཁའ་དབུགས་གཏོང་ལེན་བྱེད་པར་གོམས་
ནའང་། ཕྲུ་གུ་སྐྱེ་བའི་ཚེ་སླར་ཡང་ཆུ་ལ་ཕྱིར་ལོག་དགོས་པར་སྣང་། སྐབས་འདིར་ཆུ་ལ་ཁ་
ཐག་རིང་བའི་ས་མཐོ་སར་སྐྱེ་དངོས་མ་བྱུང་བའང་དེའི་དབང་གིས་ཡིན་ནོ།།

ལེའུ་དྲུག་པ། གོག་འགྲོའི་སྲོག་ཆགས་བྱུང་བའི་བསྐལ་པ།

སྐྱེ་དངོས་རབ་ཏུ་འཕེལ་བའི་རྡོ་སོལ་དུས་རབས་འདས་རྗེས་སུ། སའི་གོ་ལར་སླར་
ཡང་ཐན་པ་དང་གྲང་ངར་ཆེ་བའི་དུས་སྐབས་རིང་མོ་བྱུང་། སྐབས་འདིར་བྱུང་བའི་གནའ་
ཤུལ་བྲག་རྡོའི་རིམ་པ་ལ། བྱེ་མ་རྔམས་མཐུག་པོ་བསགས་ཡོད་པ་ཙམ་ལས། སྐྱེ་དངོས་
ཀྱི་འགྱུར་རྡོ་ཧ་ཅང་ཉུང༌། སའི་གོ་ལར་ཚ་གྲང་གི་འགྱུར་ལྡོག་ཤིན་ཏུ་ཆེ་ཞིང་། འཁྱགས་
བསྐལ་ཡང་ལན་དུ་མ་བྱུང་། སྔར་ན་འདམ་དུ་སྐྱེས་པའི་རྩི་ཤིང་མཐུག་པོ་རྣམས་མེད་པར་
གྱུར་ཅིང་། དེའི་སྟེང་ལ་སྙིགས་མའི་རིམ་པ་གསར་པ་ཞིག་བྱུང་། རྩི་ཤིང་རྣམས་ས་འོག་ཏུ་
མནན་ཞིང་གཏེར་རྡོར་གྱུར། རང་རེས་དེང་སང་སྤྱོད་བཞིན་པའི་རྡོ་སོལ་ཕལ་ཆེ་བ་ནི་
སྐབས་འདི་ནས་བྱུང་བའོ། །
དུས་འདིར་གནམ་གཤིས་ཤིན་ཏུ་གྲང་བས། གནམ་གཤིས་ཀྱིས་སྐྱེ་དངོས་ཀྱིས་གྲང་
ངར་ཐུབ་མིན་གྱི་ཤན་གསལ་པོར་ཕྱེ་ཞིང༌། སྐྱེ་དངོས་རྣམས་ལ་སྐྱེ་འཕེལ་བྱེད་པར་ཉམས་
མྱོང་མང་པོ་ཐོབ། དེའི་རྗེས་སུ་སའི་གོ་ལར་སླར་ཡང་དྲོད་གཤེར་རྒྱས་ཏེ། སྐྱེ་དངོས་གསར་
པ་རྣམ་པ་སྣ་ཚོགས་བྱུང་། འདིའི་སྐབས་ཀྱི་བྲག་རིམ་ལས། ཞིབ་འཇུག་པས་སྒོང་སྐྱེས་སྲོག་
ཆགས་སྒལ་ཚིགས་ཅན་གྱི་འགྱུར་རྡོ་རྙེད། སྲོག་ཆགས་འདི་དག་སྒོ་ངའི་སྦུབས་སུ་གཟུགས་
ཆགས་ཤིང་། སྒོ་ང་ལས་གྲོལ་མ་ཐག་མཁའ་དབུགས་ཀྱི་ཀློང་དུ་འཚོ་ཐུབ་པས། ལྕོང་མོ་ལྟར་
ཆུ་ལ་ལོག་ནས་འཚོ་མི་དགོས་པར་གྱུར། སྲོག་ཆགས་འདིའི་རིགས་ནི་མངལ་དུ་ཆགས་པའི་
གནས་སྐབས་ནས་སྐྱེ་འཕེལ་བྱུང་ཞིང་། རྣ་རྟིང་གི་དབུགས་སྒོ་ཡང་མངལ་གྱི་གནས་སྐབས་
སུ་རུབ་ནས་མེད་པར་གྱུར། སྐྱེས་མ་ཐག་ནས་མཁའ་དབུགས་ཀློང་དུ་འཚོ་ཐུབ་པའི་སྲོག་
ཆགས་ལ་གོག་འགྲོའི་སྲོག་ཆགས་ཟེར།
སྲོག་ཆགས་ལ་འཕེལ་འགྱུར་བྱུང་བ་དང་ཆབས་ཅིག་ཏུ། ལྗོན་ཤིང་འབྲས་བུའམ་ས་
བོན་ཅན་ཡང་མང་དུ་འཕེལ་བས།ལྗོན་ཤིང་གིས་སྔར་ལྟར་ན་འདམ་དང་མཚེའུ་ལ་བརྟེན་
ནས་རྒྱུད་སྤེལ་མི་དགོས་པར།རང་གི་ས་བོན་ལ་བརྟེན་ནས་རྒྱུད་སྤེལ་ཐུབ་པ་བྱུང་།སྐབས་
འདིར་རྩི་ཤིང་མེ་ཏོག་ཅན་དང་རྩྭ་ལྡུམ་གྱི་རིགས་སྐྱེས་མེད་ཀྱང་། ཤིང་ཏ་ལ་དང་འདྲ་
བའི་ལྕགས་སྡོང་གི་རིགས་དང༌། ཚ་ཡུལ་གྱི་གསོམ་སྡོང་དང་ཤུག་པའི་རིགས་སྐྱེས་ཡོད། རེ་
རལ་གྱི་རྣམ་གྲངས་མང་བར་ཕྱིན་པ་དང༌།འབུ་སྲིན་གྱི་རིགས་ཀྱང་ཇེ་མང་དུ་གྱུར། སྐབས་
འདིར་སྦུར་པ་བྱུང་ཡོད་པ་ལས། བུང་བ་དང་ཕྱེ་མ་ལེབ་བྱུང་མེད། གང་ལྟར་གྲང་ངར་ཆེ་
བའི་དུས་སྐབས་དེ་ཤེད་ནས། ས་སྐྱེས་རྩི་ཤིང་གསར་པའི་རིགས་རིམ་གྱིས་བྱུང་། རྩི་ཤིང་ནི་
ནམ་ཞིག་མཐུན་པའི་རྐྱེན་དང་འཕྲད་པ་ན་མྱུར་དུ་འཕེལ་བར་འགྱུར་རོ།།
དེ་ནས་དུས་ཤིན་ཏུ་རིང་པོར་སའི་གོ་ལར་འཕོ་འགྱུར་མང་དུ་བྱུང་། བར་སྐབས་ཤིག་
ནས་ལྷིང་འཇགས་ཀྱི་དུས་སྐབས་ཤིག་བྱུང༌། སའི་གོ་ལའི་འཁོར་ལམ་ལ་འགྱུར་བ་བྱུང་བ་
དང༌། སའི་གོ་ལའི་སྲོག་ཤིང་དང་འཁོར་ལམ་བར་གྱི་ཟུར་ལ་འགྱུར་བ་བྱུང་བ་དང་། ས་
ཤུན་ལ་འགུལ་སྐྱོད་ལན་མང་པོ་བྱུང་བ་སོགས་རྐྱེན་སྣ་ཚོགས་ཀྱི་དབང་གིས། སའི་གོ་ལར་
གནམ་གཤིས་དྲོ་ཞིང་འཇམ་པའི་དུས་སྐབས་རིང་མོ་བྱུང༌།ཚན་རིག་པས་དུས་སྐབས་འདི་
ལ་ལོ་དུང་ཕྱུར་གཉིས་ཙམ་ཡོད་པར་འདོད། སྔོན་གྱི་སྲོག་མེད་བསྐལ་པ་དང་སྲོག་ལྡན་
བསྐལ་པ་ཡ་ཐོག (ཁྱོན་བསྡོམས་ལོ་དུང་ཕྱུར14ཡོད) དང༌། དེའི་རྗེས་ནས་ད་ལྟའི་བར་གྱི་
སྲོག་ལྡན་བསྐལ་པ་གསར་པའི་བར་ལ་ཁྱད་པར་འབྱེད་བདེ་བའི་ཆེད་དུ། ཚན་རིག་པས་
དུས་འདིའི་རིང་ལ་སྲོག་ལྡན་བསྐལ་པ་བར་མ་ཞེས་ཐ་སྙད་བྱས། དུས་འདིར་སྲོག་ཆགས་
གོག་ནས་འགྲོ་བའི་རིགས་ཀྱི་རྣམ་གྲངས་མང་ཞིང༌། གྲངས་འབོར་ཡང་ཤིན་ཏུ་ཆེ་བས།
འདི་ལ་གོག་འགྲོའི་སྲོག་ཆགས་ཀྱི་བསྐལ་པ་ཡང་ཟེར།སྲོག་ལྡན་བསྐལ་པ་བར་མ་ནི། ད་ལྟ་
ནས་ཡར་བརྩིས་ན་ལོ་བྱེ་བ་བརྒྱད་ཀྱི་སྔོན་དུ་མཇུག་རྫོགས་པར་སྣང་ངོ༌།།
དེང་སང་སའི་གོ་ལར་གོག་འགྲོའི་སྲོག་ཆགས་གྲངས་ཉུང་ཞིང་། གནས་སའི་ཁྱབ་
ཀྱང་ཆུང་ཡང་། གོག་འགྲོའི་སྲོག་ཆགས་འདི་དག་གི་མེས་པོ་ནི། རྡོ་སོལ་དུས་རབས་སུ་
སའི་གོ་ལའི་རི་དྭགས་ཀྱི་རྒྱལ་པོ་ཡིན་ནོ། །སྐབས་འདིའི་གོག་འགྲོའི་སྲོག་ཆགས་ཀྱི་ཁ་
གྲངས་ཤིན་ཏུ་མང༌། དེ་དག་ལས་རིགས་འགའ་ཞིག་དེང་སང་ཡང་རྒྱུད་མ་ཆད་པར་
ཡོད། དཔེར་ན་རྒྱ་མཚོའི་རུས་སྦལ།རེ་འབྱམས།རྩངས་པ།ཨ་མེ་རི་ཁ་གླིང་གི་རེ་འབྱམས།
སྦྲུལ། མཆིག་སོགས་ལྟ་བུའོ། །འདི་དག་གིས་གྲང་ངར་མི་ཐུབ་པས། ལོ་འཁོར་མོར་གནམ་
གཤིས་དྲོ་སར་གནས། སྲོག་ལྡན་བསྐལ་པ་བར་མའི་སྲོག་ཆགས་ཕལ་ཆེ་བ་ནི་ནགས་ཚལ་
དྲོན་པོར་གནས་ཤིང༌། དྲོ་སར་འཚོ་བའི་སྲོག་ཆགས་ཡིན་པས། གྲང་ངར་མི་ཐུབ་པ་ནི་
སྲོག་ཆགས་འདི་དག་གི་ཐུན་མོང་གི་ཞན་ཆ་ཞིག་ཡིན།སྐབས་འདིར་ཁོར་ཡུག་སྐམ་པོར་
ཡང་རྩི་ཤིང་དང་སྲོག་ཆགས་བྱུང༌། འདི་དག་དང་ན་འདམ་གྱི་རྩི་ཤིང་དང་སྲོག་ཆགས་
བར་ལ་ཁྱད་པར་ཆེན་པོ་ཡོད།
སྐབས་འདིར་རུས་སྦལ་ཆེན་པོ། རྒྱ་མཚོའི་རུས་སྦལ། རེ་འབྱམས་ཆེན་པོ། རྩངས་
པ། སྦྲུལ་སོགས་ཤིན་ཏུ་འཕེལ། འབྲུག་གཏུམ་གྱིས་མཚོན་པའི་སྲོག་ཆགས་གཞན་ཡང་
ཧ་ཅང་མང་རུང་རིམ་གྱིས་རྒྱུད་ཆད། སྐབས་འདིར་ས་བབ་དམའ་སར་རྩྭ་ལྡུམ་རེ་རལ་
དང་འདམ་བུའི་རིགས་ཤིན་ཏུ་མང་བས། གོག་འགྲོའི་སྲོག་ཆགས་རྩྭ་གཟན་རྣམས་གནས་
འདིར་གཟན་འཚོལ་བར་སླེབས།སྲོག་ལྡན་བསྐལ་པ་བར་མའི་སྐབས་སུ།གོག་འགྲོའི་སྲོག་
ཆགས་ཀྱི་གཟུགས་སྟོབས་ཤིན་ཏུ་རྒྱས་ཏེ། གཟུགས་བོངས་སྔར་གྱི་སྐམ་གནས་སྲོག་ཆགས་
མཐའ་དག་ལས་ཆེ་བར་ཕྱིན། དེ་ལས་ལ་ལ་ནི་དེང་གི་ཆུ་སྲིན་གྱི་གཟུགས་དང་མཉམ་པ་
བྱུང༌། སྐབས་འདིར་གདུང་འབྲུག་ཅེས་པའི་འབྲུག་གཏུམ་གྱི་བྱེ་བྲག་ཅིག་བྱུང༌། དེའི་སྣ་
རྩེ་ནས་རྔ་རྩེའི་བར་ལ་སྨི26ཡོད། འབྲུག་ཆེན་ཞེས་པ་སྨི30ཡོད་པ་ཞིག་བྱུང་བ་དེ་གདུང་
འབྲུག་ལས་ཀྱང་ཆེ། གཞན་ཡང་སྲོག་ཆགས་ཆེ་རིགས་དང་གཟུགས་མཉམ་ཞིང་དེའི་ཤ་
ཟ་བའི་འབྲུག་གཏུམ་དབང་པོ་ཞེས་པ་ཞིག་ཀྱང་བྱུང༌། ཡིག་ཆ་མང་པོར་འབྲུག་གཏུམ་
དབང་པོ་ནི་གཅན་གཟན་གཏུམ་པོ་སྔར་བྱུང་མ་མྱོང་བ་དང་རྗེས་སུ་འབྱུང་མི་སྲིད་པ་
ཞིག་ཡིན་པར་བཤད།
སྲོག་ལྡན་བསྐལ་པ་བར་མའི་དུས་སུ། གོག་འགྲོའི་སྲོག་ཆགས་འབྲུག་གཏུམ་གཤོག་
ལག་ཅན་ཞེས་པ་བྱུང༌། དེའི་ལག་པར་ཕ་ཝང་གི་གཤོག་པ་ལྟ་བུ་ཐོགས་ཡོད་པ་རྐྱོང་སྐུམ་
བྱེད་ཐུབ། འབྲུག་གཏུམ་འདིས་འབུ་སྲིན་ཟ་ལ། རང་གི་རིགས་མཐུན་གྱི་ཤ་ཡང་ཟ། འདི་
དང་པོར་མཆོང་རྒྱུག་བྱེད་པ་ལས་འཕུར་མི་ནུས་ཀྱང༌། རིམ་གྱིས་ལྗོན་པའི་ཡལ་གའི་
གསེབ་ཏུ་ཅི་དགར་འཕུར་ནུས་པར་གྱུར། སྲོག་ཆགས་སྒལ་ཚིགས་ཅན་དག་ལས། འབྲུག་
གཏུམ་གཤོག་ལག་ཅན་ནི་ནམ་མཁར་འཕུར་ཐུབ་པའི་ཐོག་མ་ཡིན། འདིས་སྲོག་ཆགས་
སྒལ་ཚིགས་ཅན་གྱི་འཕེལ་རིམ་ནི། ལོ་རྒྱུས་ཀྱི་དུས་རབས་གསར་པ་ཞིག་ཏུ་སླེབས་ཡོད་
པ་མཚོན།
སྐབས་འདིར་གོག་འགྲོའི་སྲོག་ཆགས་འགའ་རྒྱ་མཚོར་ཕྱིར་ལོག ཆུ་རྐྱལ་མཁས་པའི་
གོག་འགྲོའི་སྲོག་ཆགས་ཆེ་རིགས་འབྲུག་གཏུམ་ཆེ་བཙན་དང༌། འབྲུག་གཏུམ་སྦྲུལ་སྐེ་ཅན།
ཉ་མ་འབྲུག་གསུམ་ག་རང་གི་འབྱུང་གནས་རྒྱ་མཚོ་ཆེན་པོར་ལོག འབྲུག་གཏུམ་འདི་དག་
དེང་གི་ཆུ་སྲིན་ཆེན་པོ་དང་གཟུགས་མཉམ། ཉ་མ་འབྲུག་ནི་ཆུ་རྐྱལ་བའི་རྩལ་རྫོགས་པས་
རྒྱ་མཚོར་ཅི་དགར་རྒྱུ་བར་བྱེད། འབྲུག་གཏུམ་སྦྲུལ་སྐེ་ཅན་གྱི་གཟུགས་ཤིན་ཏུ་ཆེ་ཞིང་།
རྐང་ལག་ཉའི་གཤོག་པ་དང་འདྲ་བར་སྐྱེས་ཏེ། ཆུ་སྲབ་ས་དང་ན་འདམ་དུ་གནས་པར་
དགའ། འདིའི་རིགས་མཐུན་སྲོག་ཆགས་དེང་སང་རྒྱུད་ཆད། འབྲུག་གཏུམ་སྦྲུལ་སྐེ་ཅན་ནི་
མགོ་ཆུང་ལ། སྐེ་ནི་སྦྲུལ་ལྟར་ཕྲ་ཞིང་ངང་པ་ལྟར་རིང༌། འབྲུག་གཏུམ་འདི་རྒྱ་མཚོའི་གཏིང་
དུ་འཛུལ་ཏེ།ངང་པ་འཕུར་བ་ལྟར་མྱུར་མགྱོགས་ཆེན་པོས་ཆུ་གནས་དག་འཛིན་པར་བྱེད།
གོང་དུ་བཤད་པ་ནི་སྲོག་ལྡན་བསྐལ་པའི་དུས་ཀྱི་སྐམ་གནས་སྲོག་ཆགས་གཙོ་བོ་
རྣམས་ཡིན། དེ་དག་གི་གཟུགས་བོངས་དང་སྟོབས་ཤུགས་དང་གནས་ཡུལ་དང་གོམས་
འདྲིས་བྱེད་པའི་ནུས་པ་ནི་སྔོན་གྱི་སྲོག་ཆགས་ལས་ཡར་རྒྱས་ཆེན་པོ་བྱུང་ཡོད། ཆུར་གནས་
པའི་སྲོག་ཆགས་ལ་སྐམ་གནས་སྲོག་ཆགས་ལྟ་བུའི་འཕེལ་འགྱུར་ཆེན་པོ་བྱུང་མེད་ནའང་
རིགས་གསར་པ་མང་པོ་བྱུང་། སྐབས་འདིར་རྒྱ་མཚོ་སྲབ་སར་སྲོག་ཆགས་དུང་རྡོའི་རིགས་
བྱུང༌། དུང་རྡོ་ལ་ནང་གསེས་ཀྱི་དབྱེ་བ་ཤིན་ཏུ་མང་། འདིའི་ཤ་ཚུགས་སྣག་ཉ་ཤུན་སྐོགས་
ཅན་དང་འདྲ་ཞིང༌། ཕལ་ཆེ་བ་ལུས་ཤུན་སྐོགས་སུ་བསྐུམས་པས་གནས། དུང་རྡོའི་མེས་པོ་
གནའ་བོའི་སྲོག་ལྡན་བསྐལ་པའི་དུས་སུ་བྱུང་ཞིང༌། སྲོག་ལྡན་བསྐལ་པ་བར་མའི་དུས་སུ་
ཤིན་ཏུ་འཕེལ་བར་སྣང༌། དེང་སང་སྲོག་ཆགས་འདིའི་ཉེ་དུ་དུང་ནེ་ཙོ་ཤག་ལྡན་ཞེས་པ་
ཚ་ཡུལ་གྱི་ཆུ་ལ་གནས་པ་ཞིག་ཡོད་པ་ལས། འདིའི་རྒྱུད་པ་དངོས་ནི་ཆད། སྐབས་འདིར་
ཉ་རིགས་གསར་པ་ཞིག་ཀྱང་བྱུང་བ་ཉ་ཁྲབ་སྔ་མ་དག་ལས་ཡང་ཞིང་སྲབ་ལ་འཕེལ་ཁ་ཧ་
ཅང་མཐོ། མཚོ་དང་མཚེའུ་དང་གཙང་པོར་ཉ་རིགས་འདིའི་དབང་ཤུགས་ཆེ།

ལེའུ་བདུན་པ། འདབ་ཆགས་དང་འོ་འཐུང་སྲོག་ཆགས་བྱུང་ཚུལ།

ལེའུ་གོང་མར། སྲོག་ལྡན་བསྐལ་པ་བར་མར་གོག་འགྲོའི་སྲོག་ཆགས་བྱུང་ཚུལ་དང་
རྩི་ཤིང་རྒྱས་ཚུལ་བཤད་ཟིན། སྐབས་དེར་འབྲུག་གཏུམ་ནི་རླན་ཆེ་བའི་ཡུལ་དང་ཚ་ཡུལ་
ཆར་ནགས་ཀྱི་དབང་པོར་གྱུར། འབྲུག་གཏུམ་གཤོག་ལག་ཅན་གྱིས་ནགས་གསེབ་ཏུ་ཙིར་
སྒྲ་སྒྲོག་བཞིན་འཕུར་ཞིང་། མེ་ཏོག་གིས་དབེན་པའི་ཚལ་དང་ནགས་ལ་འབུ་སྲིན་བཟུང་
ནས་ཟོས། འབྲུག་གཏུམ་གྱི་ཉེ་འཁོར་དུ། སྲོག་ཆགས་གཉོམ་ཆུང་དབང་དང་གྲགས་པ་
མེད་པ་མང་པོ་གནས། སྲོག་ཆགས་འདི་དག་གི་འཚོ་གཞེས་ཀྱི་ནུས་པ་ཆེ་བར་ཕྱིན་པ་
དང་ཆབས་ཅིག་ཏུ། བཙན་པོས་བརྙས་བཅོས་བྱས་པ་ལ་རིམ་གྱིས་གོམས། ནམ་ཞིག་ཉི་མ་
དང་ས་གཞིར་སྙིང་རྗེ་བྲལ་ཞིང༌། སྲོག་ཆགས་རྣམས་ཤི་གསོན་གྱི་དབྱེ་བ་འབྱེད་པའི་ལམ་
འཕྲང་དོག་མོར་སླེབས་ཚེ། འཚོ་གཞེས་བྱེད་པའི་ནུས་ཤུགས་ནི་ལྷག་པར་དགོས་གལ་ཆེ་
བར་མངོན།
འབྲུག་གཏུམ་གྱི་རིགས་ལ། གོག་འགྲོའི་སྲོག་ཆགས་གཉོམ་ཆུང་རྩལ་སྐྱེན་པའི་རིགས་
ཤིག་བྱུང༌། སྐབས་འདིར་སྲོག་ཆགས་བཙན་པོའི་གནོད་འཚེ་དང་འཚོ་བའི་འགྲན་རྩོད་ཆེ་
བས། དེ་དག་ལས་ཁག་ཅིག་རྒྱུད་ཆད། ཁ་ཅིག་མཚོ་འགྲམ་དང་རི་འགོར་སྤོས་ཏེ། བསིལ་
བའི་ལྗོངས་སུ་གནས་དགོས་བྱུང༌། གནས་གཞན་དུ་བཙན་བྱོལ་དུ་འགྲོ་བའི་ལས་དབང་
ཟློག་ཏུ་མེད་པ་འདིའི་རྐྱེན་གྱིས།སྲོག་ཆགས་འདི་དག་གི་ལུས་སུ་གཤོག་སྒྲོ་ལྟར་རྐྱོང་ནུས་
པའི་ཉ་ཁྲབ་སྐྱེས་ཤིང༌། ཉ་ཁྲབ་རིམ་གྱིས་སྒྲོ་སྤུར་གྱུར། སྒྲོ་སྤུས་གྲང་ངར་ཁོག་པས། བསིལ་
བའི་ཡུལ་དུ་འཚོ་ཐུབ་པ་བྱུང༌། གོག་འགྲོའི་སྲོག་ཆགས་ཀྱི་སྒོ་ང་ནི། དུས་དང་ཉི་མའི་དྲོད་
ལ་་བརྟེན་ནས་སྦུབས་གྲོལ་བས།གོག་འགྲོའི་སྲོག་ཆགས་ཕལ་ཆེ་བས་སྒོ་ང་ཅི་དགར་བཏང་
ནས་བསྐྱུར་བ་དང༌། ཁ་ཅིག་ཡུལ་གྲང་ངར་ཆེ་སར་སྤོས་ཤིང་ཤ་དྲོད་ཀྱིས་སྒོ་ང་བསྲོ་དགོས་
བྱུང་བས།སྲོག་ཆགས་རྣམས་ལ་རིམ་གྱིས་སྒོ་ང་རུམ་པའི་གོམས་གཤིས་ཆགས།
གནམ་གཤིས་གྲང་བའི་རྐྱེན་གྱིས། གདོད་མའི་འདབ་ཆགས་ཀྱི་ལུས་ཀྱི་ཤ་དྲོད་རིམ་
གྱིས་བརྟན་པོར་ཆགས་ཏེ། ཉི་མའི་དྲོད་ལ་བརྟེན་མི་དགོས་པར་གྱུར། གདོད་མའི་འདབ་
ཆགས་ནི་ཕལ་ཆེར་མཚོ་བྱ་ཉ་གཟན་ཡིན་པས། ལག་པ་ནི་རེ་ངང་གི་གཤོག་པ་ལྟར་རྒྱས་
པ་ལས་འཕུར་བྱེད་ཀྱི་གཤོག་པར་རྒྱས་མ་ཐུབ། གཟི་གླིང་གསར་པར་གདོད་མའི་འདབ་
ཆགས་སྐེགས་མཚར་པོ་ཞིག་ཡོད། དེར་གཤོག་པ་སྟབས་བདེ་ཞིག་ཡོད་ཀྱང་འཕུར་མི་ནུས།
སྐེགས་འདི་སྔོན་གྱི་འཕུར་ནུས་པའི་བྱ་རིགས་ལས་འགྱུར་བ་བྱུང་བ་མ་ཡིན་པར་སྣང༌།
འདབ་ཆགས་བྱུང་འཕེལ་གྱི་ལོ་རྒྱུས་སུ། སྒྲོ་སྤུ་ནི་གཤོག་པ་ལས་སྐྱེས་པ་སྔ་ཞིང་། གཤོག་པ་
ནི་སྒྲོ་སྤུ་ནས་བྱུང་བ་ཡིན་ནོ། །
འདབ་ཆགས་ཀྱི་འགྱུར་རྡོ་འགའ་ཞིག་ལ། ཁ་ལ་གོག་འགྲོའི་སྲོག་ཆགས་ཀྱི་སོ་སྐྱེས་
ཡོད་པ་དང་། འཕོངས་ལ་གོག་འགྲོའི་སྲོག་ཆགས་ཀྱི་རྔ་མ་སྐྱེས་ཡོད་པ་དང༌། ལུས་ལ་
གཤོག་པ་གཉིས་ཐོགས་ཡོད་པ་མཐོང༌། འདབ་ཆགས་འདི་དག་འཕུར་ནུས་པས། སྲོག་ལྡན་
བསྐལ་པ་བར་མར་འབྲུག་གཏུམ་གཤོག་ལག་ཅན་དང་འགྲོགས་ནས་གནས་ཡོད་ཚོད་རེད།
ཡིན་ནའང་སྲོག་ལྡན་བསྐལ་པ་བར་མའི་དུས་ཀྱི་འདབ་ཆགས་ལ་རིགས་དང་ཁ་གྲངས་
མང་པོ་མེད་པར་སྣང༌། གལ་སྲིད་འུ་ཅག་སྲོག་ལྡན་བསྐལ་པ་བར་མའི་དུས་སུ་ལོག་ནས་
རྩར་གཅོད་བྱེད་ཐུབ་ན། ཉིན་ལམ་དུ་མར་སོང་ཡང༌། འདམ་རྩྭ་དང་རེ་རལ་གྱི་གསེབ་ཏུ་
འབུ་སྲིན་དང་འབྲུག་གཏུམ་གཤོག་ལག་ཅན་མང་པོ་མཐོང་བར་འགྱུར་བ་ལས། འདབ་
ཆགས་ཀྱི་གཟུགས་མཐོང་བ་ཕར་ཞོག ཐ་ན་འདབ་ཆགས་ཀྱི་སྒྲ་ཙམ་ཡང་ཐོས་དཀའ།
འཐུང་སྲོག་ཆགས་གཅིག་ཀྱང་མི་མཐོང་བ་ནི། གདོད་མའི་འོ་འཐུང་སྲོག་ཆགས་བྱུང་བའི་
དུས་རབས་ནི། འདབ་ཆགས་ལས་ལོ་ས་ཡ་འགའ་ཡིས་སྔ་ཡང་། སྐབས་དེར་འོ་འཐུང་སྲོག་
ཆགས་ཀྱི་གཟུགས་ཧ་ཅང་ཆུང་བའི་དབང་གིས་ཡིན།
གདོད་མའི་འོ་འཐུང་སྲོག་ཆགས་ཀྱང་གདོད་མའི་འདབ་ཆགས་དང་འདྲ་སྟེ། དགྲ་
བོའི་འཇིགས་པ་དང་འཚོ་བའི་འགྲན་རྩོད་ཆེན་པོ་མ་བཟོད་པས་གྲང་བའི་ཡུལ་ལ་སྤོས་
ཤིང༌། གནམ་གཤིས་གྲང་བའི་གནས་སུ་འཚོ་བར་རིམ་གྱིས་གོམས། འོ་འཐུང་སྲོག་ཆགས་
ཀྱི་ལུས་ཀྱི་སག་ཀྱང་རིམ་གྱིས་འགྱུར་ནས་སྒྲོ་སྤུའི་རྣམ་པར་ཆགས་ཤིང་། འཕེལ་འགྱུར་བྱེད་
ཚུལ་འདབ་ཆགས་དང་ཕལ་ཆེར་འདྲ། སག་སྒྲོ་སྤུའི་རྣམ་པ་ཅན་འདིས་ཕྱིའི་གྲང་ངར་ཁོག་
པས། འོ་འཐུང་སྲོག་ཆགས་ཀྱི་ཤ་དྲོད་ཀྱང་རིམ་བཞིན་བརྟན་པོར་ཆགས་ནས། ཉི་མའི་
དྲོད་ལ་བརྟེན་མི་དགོས་པར་གྱུར། འོ་འཐུང་སྲོག་ཆགས་ཀྱི་སག་ལ་འགྱུར་བ་བྱུང་མཐར།
སག་ནི་སྐྲ་ལྟ་བུའི་སྤུའི་ཉག་མར་གྱུར་ཅིང་སྒྲོ་སྤུར་མ་གྱུར་པ་ནི། འོ་འཐུང་སྲོག་ཆགས་དང་
འདབ་ཆགས་གཉིས་ལ་འགྱུར་བ་བྱུང་ཚུལ་གྱི་ཁྱད་པར་ཡིན།འདབ་ཆགས་ཀྱི་སྒོ་ང་ནི་ལུས་
ཀྱི་ཕྱི་རོལ་ཏུ་རུམ་ནས་གྲོལ་བ་དང༌། འོ་འཐུང་སྲོག་ཆགས་ཀྱི་ཕྲུ་གུ་ནི་ལུས་ཀྱི་ཁོག་ཏུ་སྦྲུམ་
ཞིང་མངལ་དུ་སྨིན་ནས་སྐྱེས།
འོ་འཐུང་སྲོག་ཆགས་ཕལ་ཆེ་བ་མངལ་སྐྱེས་སྲོག་ཆགས་ཡིན་པས། དེའི་ཕྲུ་གུ་སྐྱེས་
མ་ཐག་ནས་འགྲོ་ཐུབ་པ་ཙམ་དུ་ཡོད་ཀྱང༌། ད་དུང་ནུ་མ་བསྣུན་ནས་གསོ་དགོས་ཀྱི་ཡོད།
དེང་གི་འོ་འཐུང་སྲོག་ཆགས་ཕལ་ཆེ་བར་ནུ་མ་ཡོད་པ་ནི། ཕྱི་རབས་ཕྲུ་གུ་གསོ་བྱེད་དུ་
སྐྱེས་པ་ཡིན་ནོ། །འོ་འཐུང་སྲོག་ཆགས་ལ་མངལ་སྐྱེས་མ་ཡིན་པ་དང་ནུ་མ་མེད་པའང་
ཡོད་དེ། དཔེར་ན་ངང་མ་སྲམ་དང་བྱི་ལོང་སྤུ་ཐུར་ཅན་ནི་སྒོང་སྐྱེས་ཡིན་ཞིང་ནུ་མ་མེད་
པས། ལུས་ཀྱི་ཤུན་པའི་འོག་ནས་བཅུད་བཏོན་ནས་ཕྲུ་གུ་གསོ་བ་རེད། བྱི་ལོང་སྤུ་ཐུར་ཅན་
གྱིས་སྒོ་ང་བཏང་མ་ཐག་རང་གི་སྦོ་ཁུག་ཏུ་བཅུག་ནས། སྒོ་ངའི་སྦུབས་མ་གྲོལ་བར་དུ་སྦོ་
ཁུག་ཏུ་རུམ་པ་ལྟ་བུའོ།།
གལ་སྲིད་དེང་གི་མི་ཞིག་སྲོག་ལྡན་བསྐལ་པ་བར་མར་ལྟད་མོ་བལྟ་བར་སོང་ན།
ཉིན་ལམ་དུ་མར་འདབ་ཆགས་དང་འོ་འཐུང་སྲོག་ཆགས་ཀྱི་སུག་རྗེས་ཙམ་ཡང་རྙེད་མི་
སྲིད། དེ་ནི་འདབ་ཆགས་དང་འོ་འཐུང་སྲོག་ཆགས་ནི་སྲོག་ལྡན་བསྐལ་པ་བར་མའི་སྲོག་
ཆགས་གཙོ་བོ་མ་ཡིན་པའི་དབང་གིས་ཡིན་ནོ།
དེང་སང་གི་མཁས་པས་གོག་འགྲོའི་སྲོག་ཆགས་ཀྱི་གནས་ཚད་ལ་ལོ་བྱེ་བ་བརྒྱད་
ཙམ་ཡོད་པར་འདོད། མིའི་རིགས་ཀྱི་བློས་དཔོག་ཚོད་ཀྱིས་སྐབས་འདིའི་དུས་ཡུན་རིང་
མོར་བརྟགས་ན། འུ་ཅག་གིས་དེའི་སྐབས་ཀྱི་ཉི་འོད་གསལ་ཞིང་དྲོ་བ་དང་སྐྱེ་དངོས་དར་
ཞིང་རྒྱས་པའི་འཇིག་རྟེན་དེ་དུས་ཇི་སྲིད་བར་དུ་གནས་པར་འགྱུར་བ་དང༌། ན་འདམ་
ཧྲིལ་གྱིས་བཟུང་ཞིང་ནམ་མཁའི་དབྱིངས་སུ་གཤོག་རྩལ་ངོམ་པའི་འབྲུག་གཏུམ་དག་ཀྱང་
དུས་གཏན་དུ་འཚོ་བར་འགྱུར་བར་འདོད་ཐག་ཆོད་ཡིན་མོད། འོན་ཀྱང་དེ་ནི་འུ་ཅག་གི་
འདོད་ཕྱོགས་ཙམ་ཡིན་པ་ལས། དོན་དུ་སྐབས་དེར་རེ་ཞིག་ལ་ལྷིང་འཇགས་བྱུང་བ་དེ་
སྔར་ནས་བསགས་པའི་མཐུ་སྟོབས་བསམ་གྱིས་མི་ཁྱབ་པ་ཞིག་གིས་རྨེག་མེད་དུ་བཅོམ་
པར་གྱུར་ཏོ།།
དེ་ནས་ལོ་ངོ་ས་ཡ་དུ་མ་འདས་པའི་ཚེ།སའི་གོ་ལར་སྔར་ལས་གོང་འཕེལ་འགྲོ་བ་ལྟ་
ཅི། སྔར་གྱི་གནས་ལས་ཉམས་ཤིང་རྒུད།ས་གཞི། རི་བོ། རྒྱ་མཚོ་དང་བཅས་པར་འཕོ་འགྱུར་
ཆེན་པོ་བྱུང་ནས་ཁོར་ཡུག་སྔར་ལས་ཇེ་སྡུག་ཏུ་གྱུར། བྲག་རིམ་གྱི་འགྱུར་རྡོ་ལ་བརྟགས་ན།
སའི་གོ་ལའི་སྲོག་ལྡན་བསྐལ་པ་བར་མར་སྐྱེ་དངོས་དར་རྒྱས་ཆེན་པོ་བྱུང་མཐར་ཐམས་
ཅད་ཉམས་རྒུད་དུ་འགྲོ་བར་བརྩམས། སྐྱེ་དངོས་ཉམས་རྒུད་དུ་འགྲོ་བའི་རིང་དུ། སའི་གོ་
ལའི་ཁོར་ཡུག་ལ་འཕོ་འགྱུར་ཆེན་པོ་བྱུང་བ་དང་ཆབས་ཅིག་ཏུ། སྐྱེ་དངོས་གསར་པ་དུ་
མ་བྱུང་སྟེ། སྐྱེ་དངོས་ཀྱི་རྣམ་གྲངས་ལའང་འགྱུར་བ་ཆེན་པོ་བྱུང་། སྐབས་འདིར་སྐྱེ་དངོས་
རིགས་མང་པོ་འཇིག་པར་ཉེ་ཞིང༌། དེ་དག་གིས་ཁོར་ཡུག་གསར་པར་གོམས་ཅི་ཐུབ་བྱས།
དཔེར་ན་སྲོག་ལྡན་བསྐལ་པ་བར་མའི་མཇུག་ཙམ་ལ། སྲོག་ཆགས་དུང་རྡོའི་རིགས་ལ་
འགྱུར་བ་བྱུང་བས། དེར་ཕྱི་རབས་ཁྱད་མཚར་ཤ་སྟག་བྱུང་བ་ལྟ་བུའོ། སྤྱིར་ཁོར་ཡུག་ལ་
འཕོ་འགྱུར་མ་བྱུང་ན། དེར་སྐྱེ་དངོས་རྙིང་པའི་དབང་ཆེ་བས། སྐྱེ་དངོས་གསར་པ་འབྱུང་
དཀའ། ཁོར་ཡུག་གསར་པ་ལ་སྐྱེ་དངོས་རྙིང་པ་རྣམས་གོམས་དཀའ་བས། སྐྱེ་དངོས་གསར་
པས་འཚོ་གནས་ཀྱི་གོ་སྐབས་རྙེད།
དེའི་རྗེས་ཀྱི་ལོ་ས་ཡ་འགའི་རིང་གི་བྲག་རིམ་ལས་གང་ཡང་མ་རྙེད་པས། དེའི་རིང་
དུ་སྐྱེ་དངོས་འཕེལ་འགྱུར་ཇི་ལྟར་བྱུང་ཚུལ་ནི་རས་ཡོལ་ནག་པོ་ཞིག་གིས་གློ་བུར་བསྒྲིབས་
པ་བཞིན་དུ་དེའི་རིང་གི་ལོ་རྒྱུས་ཤེས་ཐབས་མེད་པར་གྱུར།མིའི་རིགས་ཀྱིས་བྲག་རིམ་ནས་
དེའི་རྗེས་ཀྱི་སྐྱེ་དངོས་ཀྱི་འགྱུར་རྡོ་རྙེད་པའི་ཚེ། གོག་འགྲོའི་སྲོག་ཆགས་གནས་པའི་བསྐལ་
པའི་མཐའ་ཡོངས་སུ་རྫོགས་ཏེ། སྔར་གྱི་སྲོག་ཆགས་དུང་རྡོའི་རིགས་བགྲང་གིས་མི་ལང་བ་
དང་། འབྲུག་གཏུམ། ཉ་མ་འབྲུགའབྲུག་གཏུམ་གཤོག་ལག་ཅན། འབྲུག་གཏུམ་སྦྲུལ་སྐེ་ཅན་
དག་གིས་འཛམ་གླིང་ཁྱབ་པར་གནས་པའི་རྗེས་ཤུལ་རྩ་མེད་དུ་གྱུར་ཅིང༌། དེའི་རིགས་
རྒྱུད་ཀྱང་རྗེས་མེད་དུ་ཡལ། སྲོག་ཆགས་ཀྱི་འཕེལ་འགྱུར་གྱིས་སྐབས་དེའི་ཁོར་ཡུག་འཕོ་
འགྱུར་གྱི་རྗེས་མ་ཆོད་ཅིང་།ཁོར་ཡུག་སྡུག་པའི་ཚད་ནི་སྐབས་དེའི་སྲོག་ཆགས་ཀྱིས་བཟོད་
པའི་ཚད་ལས་རིང་དུ་བརྒལ་བས།སྲོག་ཆགས་དེ་དག་ཁོར་ཡུག་གསར་པར་གནས་མ་ཐུབ་
པར་སྣང་། སྲོག་ལྡན་བསྐལ་པ་བར་མའི་སྐྱེ་དངོས་འདི་ལྟར་རྩ་མེད་དུ་གྱུར་ཏོ། །དུས་དེ་
འདས་པའི་རྗེས་སུ། སྲོག་ཆགས་དང་རྩི་ཤིང་སྲོག་སྔར་ལས་བརྟན་པ་དག་གིས་འཇིག་རྟེན་
འདི་བདག་གིར་བཟུང་སྟེ། སྣོད་བཅུད་ཀྱི་བཀོད་པ་ཕུན་སུམ་ཚོགས་པའི་ལང་ཚོ་སླར་ཡང་
མིག་གི་དགའ་སྟོན་དུ་ཤར་རོ། །
སྐབས་འདིའི་སའི་གོ་ལའི་སྐྱེ་དངོས་ཀྱི་ལོ་རྒྱུས་ནི་དུས་རབས་གསར་པ་ཞིག་ཏུ་
སླེབས། ས་གཞི་ཆེན་པོ་རེ་ཞིག་ལ་སྟོང་ལྷང་ངེར་གྱུར་རྗེས།སྔར་གྱི་རྩི་ཤིང་ལྕགས་སྡོང་དང་
ཚ་ཡུལ་གྱི་གསོམ་ཤུག་གི་ཤུལ་དུ་ལྗོན་རིང་དང་ལྗོན་ཕྲན་དང་རྩི་ཤིང་མེ་ཏོག་ཅན་སྐྱེས།
སྔར་གོག་འགྲོའི་སྲོག་ཆགས་གནས་ཤུལ་དུ། འོ་འཐུང་སྲོག་ཆགས་དང་འདབ་ཆགས་སྣ་
ཚོགས་བྱུང་ཞིང་རིམ་གྱིས་ཇེ་མང་དུ་སོང་ངོ་། །

ལེའུ་བརྒྱད་པ། འོ་འཐུང་སྲོག་ཆགས་ཀྱི་བསྐལ་པ།

སའི་གོ་ལར་སྲོག་ལྡན་བསྐལ་པ་བར་མའི་འཕྲོར་སྲོག་ལྡན་བསྐལ་པ་གསར་པ་བྱུང་
སྟེ། ས་ཤུན་ལ་འགྱུར་བ་ཟམ་མ་ཆད་པ་བྱུང༌། བསྐལ་པ་འདིར་རྟ་གདོང་མེ་རི་མང་པོ་
བརྡོལ། ས་གཞིའི་ངོས་གྱེན་དུ་འབུར། རི་རྒྱུད་ཆེན་པོ་ཨལ་ཕེ་སི། ཧི་མ་ལ་ཡ། རོ་ཁིས། ཨན་
དྷེ་སི་སོགས་བྱུང༌། དེང་སང་མཐོང་བའི་སའི་གོ་ལའི་རྒྱ་མཚོ་ཆེན་པོ་དང་ས་གཞི་ཆེན་པོའི་
དབྱིབས་རགས་པ་ནི་སྐབས་དེའི་རིང་ལ་བྱུང་བ་ཡིན་ནོ། །སྲོག་ལྡན་བསྐལ་པ་གསར་པའི་
སྐབས་ཀྱི་སའི་གོ་ལའི་སྐམ་ས་ཆེན་པོ་ནི་དེང་སང་གི་ས་དབྱིབས་དང་ཕལ་ཆེར་འདྲ། ཚན་
རིག་པས་སྲོག་ལྡན་བསྐལ་པ་གསར་པ་ཤར་ནས་ད་ལྟའི་བར་དུ་ལོ་ཕལ་ཆེར་བྱེ་བ་བཞི་
ནས་བརྒྱད་ཙམ་འདས་ཡོད་པར་འདོད།
སྲོག་ལྡན་བསྐལ་པ་གསར་པའི་ཡ་ཐོག་ལ། སའི་གོ་ལར་གྲང་ངར་ཤིན་ཏུ་ཆེ། ཕྱིས་
སུ་གནམ་གཤིས་རིམ་གྱིས་དྲོ་བར་ཕྱིན་པས་སྐྱེ་དངོས་མང་པོ་བྱུང༌། དེའི་རྗེས་སུ་གནམ་
གཤིས་ཡང་བསྐྱར་བསིལ་བར་ཕྱིན་ནས་གྲང་ངར་ཆེ་བའི་འཁྱགས་བསྐལ་བྱུང༌། དེང་
སང་གི་སའི་གོ་ལའི་ས་གཞིའི་རྣམ་པ་ནི་འཁྱགས་བསྐལ་གྱི་རྣམ་པ་དེ་རིམ་གྱིས་འགྱུར་
ནས་བྱུང་བ་ཡིན།
མིའི་རིགས་ཀྱིས་འདས་པའི་དུས་སུ་གནམ་གཤིས་ལ་འགྱུར་ལྡོག་མང་པོ་བྱུང་བ་་དེའི་
རྒྱུ་རྐྱེན་ད་དུང་ཡང་མ་ཤེས་ཤིང༌། མ་འོངས་པར་གནམ་གཤིས་ཇི་ལྟར་འགྱུར་བར་ཡང་
དཔོག་ཐབས་མ་མཆིས། མ་འོངས་པར་སའི་གོ་ལར་ཉི་མ་ཇེ་དྲོར་འགྲོ་སྲིད་ལ། འཁྱགས་
བསྐལ་གསར་པ་ཞིག་འོང་ཡང་སྲིད། མེ་རི་དང་རི་བོ་སྔར་ལས་མང་བར་འགྲོ་སྲིད་ལ་ཉུང་
བར་འགྲོ་ཡང་སྲིད། མིའི་རིགས་ཀྱིས་སའི་གོ་ལའི་འཕོ་འགྱུར་བྱེད་ཚུལ་གྱི་ཆོས་ཉིད་རྟོགས་པ་
ཤིན་ཏུ་ཉུང་བས།མ་འོངས་པར་སའི་གོ་ལར་འགྱུར་བ་གང་འདྲ་འབྱུང་བར་ཁ་ཚོན་མི་ཆོད།
སྲོག་ལྡན་བསྐལ་པ་གསར་པར། སའི་གོ་ལར་རྩྭ་ལྡུམ་རྩི་ཏོག་ཅན་ཐོག་མར་སྐྱེས་
ཤིང་། དེ་བཞིན་སྤང་ཡང་རིམ་གྱིས་བྱུང༌། སྐབས་འདིར་འོ་འཐུང་སྲོག་ཆགས་མང་དུ་
འཕེལ་བ་རྣམས་ལས། ཁག་ཅིག་རྩྭ་ཟ་བའི་རི་དྭགས་དང༌། ཁག་ཅིག་ཤ་ཟ་བའི་གཅན་
གཟན་དུ་གྱུར།
སྲོག་ལྡན་བསྐལ་པ་གསར་པའི་འོ་འཐུང་སྲོག་ཆགས་ནི། སྔར་སའི་གོ་ལར་བྱུང་ནས་
རྒྱུད་ཆད་པའི་གོག་འགྲོའི་སྲོག་ཆགས་དག་དང་ཧ་ཅང་འདྲ། ལ་ལས་སྲོག་ལྡན་བསྐལ་པ་
གསར་པ་ནི་སྔོན་གྱི་སའི་གོ་ལར་གནམ་གཤིས་དྲོ་ཞིང་སྐྱེ་དངོས་འཕེལ་བའི་བསྐལ་པ་
དེ་སླར་ཕྱིར་ཤར་བ་ཡིན་ཞིང་། གནའ་བོའི་འབྲུག་གཏུམ་གཅན་གཟན་དང་རྩྭ་གཟན་གྱི་
ཚབ་ཏུ་འོ་འཐུང་སྲོག་ཆགས་གཅན་གཟན་དང་རྩྭ་གཟན་བྱུང་བར་འདོད་ཀྱང་མི་འཐད་
དོ། །འཇིག་རྟེན་གྱི་འཕོ་འགྱུར་ལ་རྫོགས་མཐའ་མེད་ཅིང་། ཐམས་ཅད་དུས་དང་རྣམ་པ་
ཀུན་ཏུ་འཕེལ་འགྱུར་བྱེད་བཞིན་ཡོད་པས། སྔོན་གྱི་གནས་སྐབས་ག་གེ་མོའི་ལོ་རྒྱུས་བསྐྱར་
ཟློས་སུ་འབྱུང་མི་སྲིད་དོ། །ཕྱི་ཚུལ་འདྲ་བར་སྣང་བའི་དངོས་པོ་ཐམས་ཅད་ལ་ངོ་བོའི་ཁྱད་
པར་ཆེ་བས། དངོས་པོ་ཕན་ཚུན་ལ་ཆ་ཡོངས་སུ་མཚུངས་པ་ཞིག་མེད། སྲོག་ལྡན་བསྐལ་
པ་གསར་པ་དང་སྲོག་ལྡན་བསྐལ་པ་བར་མའི་བར་གྱི་མཐུན་པའི་ཆོས་ལས་མི་མཐུན་པའི་
ཆོས་ཀྱི་དགེ་མཚན་ལྷག་པར་ཆེའོ།།
བསྐལ་པ་འདི་གཉིས་ཀྱི་སྲོག་ཆགས་ལ་དབང་པོ་མཐོ་དམན་ཡོད་པ་ནི་འདི་གཉིས་
ཀྱི་ཁྱད་པར་གཙོ་བོ་ཡིན། ཁྱད་པར་འདི་འོ་འཐུང་སྲོག་ཆགས་ཀྱིས་རང་གི་ཕྲུ་གུ་སྙོར་ཚུལ་
ལ་གསལ་པོར་མངོན། འོ་འཐུང་སྲོག་ཆགས་ཀྱི་ཕྲུ་གུ་སྙོར་ཚུལ་ནི། འདབ་ཆགས་དམའ་
རིམ་དང་ཁྱད་པར་ཆེན་པོ་མེད་ཀྱང༌། གོག་འགྲོའི་སྲོག་ཆགས་དང་ཁྱད་པར་ཆེན་པོ་
ཡོད། གོག་འགྲོའི་སྲོག་ཆགས་ལས་དམིགས་བསལ་པ་རེ་གཉིས་མ་གཏོགས། ཕལ་ཆེ་བས་
རང་གི་སྒོ་ང་གནས་གཞན་ཞིག་ཏུ་བསྙལ་ནས་རང་གྲོལ་བྱར་འཇུག་པས། སྒོ་ང་ནས་གྲོལ་
བའི་ཕྲུ་གུས་རང་གི་ཕ་མའི་ངོ་མི་ཤེས། གོག་འགྲོའི་སྲོག་ཆགས་ཀྱིས་བསམ་བློ་གཏོང་ཤེས་
མིན་དཔོག་དཀའ་ལ། བརྒྱ་ལ་བསམ་བློ་གཏོང་ཤེས་ཀྱང༌། དེའི་བློ་དཀྱེལ་རང་ཉིད་ཀྱི་འཚོ་
བའི་ཉམས་མྱོང་གི་ཁོངས་ལས་བརྒལ་མི་ཐུབ། གོག་འགྲོའི་སྲོག་ཆགས་ཀྱིས་རིགས་མཐུན་
གཞན་ལ་བཟོད་བསྲན་བྱེད་ཐུབ་མོད། འོན་ཀྱང་དེ་ལ་འབྲེལ་འདྲིས་མི་བྱེད་པར། ཁེར་འགྲོ་
ཁེར་འདུག་བྱས་ནས་དུས་འདའ་བར་བྱེད་ཅིང༌། གཅིག་གིས་གཅིག་ལ་ལད་མོ་མི་བྱེད་ལ།
གཅིག་གིས་གཅིག་ལ་སློབ་སྦྱོང་ཡང་མི་བྱེད། ཕན་ཚུན་མཉམ་འབྲེལ་བྱས་ནས་བྱ་བ་བྱེད་
སྲོལ་ཡེ་ནས་མེད། འོན་ཀྱང་གསར་དུ་བྱུང་བའི་འོ་འཐུང་སྲོག་ཆགས་དང་འདབ་ཆགས་
དག་གིས། རང་གི་ཕྲུ་གུ་གསོ་ཞིང་སྐྱོང་བ་དང་། གཅིག་གིས་གཅིག་ལ་འབྲེལ་འདྲིས་དང་
ལད་མོ་བྱེད་པས། ཕན་ཚུན་སློབ་སྦྱོང་བྱེད་པའི་མཐུན་རྐྱེན་འཛོམས། སྲོག་ཆགས་ཀྱིས་ཕན་
ཚུན་ལད་མོ་བྱས་ནས་འཚོ་ཐབས་ཀྱི་ཤེས་བྱ་ཁོང་དུ་ཆུད་ཅིང༌། ཕན་ཚུན་ཉེན་བརྡ་གཏོང་
བ་དང་གྲོགས་བྱེད་པར་བརྟེན་ནས་རིམ་གྱིས་བརྡ་འཕྲོད་པར་གྱུར་ཏེ། སྲོག་ཆགས་ཕན་
ཚུན་བར་ཚོད་འཛིན་དང་སློབ་གསོ་བྱེད་ཐུབ་པ་བྱུང༌། འཇིག་རྟེན་འདིར་སློབ་གསོ་གཏོང་
རུང་བའི་སྲོག་ཆགས་ནི་བསྐལ་པ་འདི་ནས་བྱུང་ངོ་།།
སྲོག་ལྡན་བསྐལ་པ་གསར་པའི་ཡ་ཐོག་གི་འོ་འཐུང་སྲོག་ཆགས་ཀྱི་ཀླད་པ་ནི། སྔོན་
གྱི་འབྲུག་གཏུམ་གྱི་ཀླད་པ་ལས་ཅུང་ཟད་ཆེ། བྲག་རིམ་གྱི་འགྱུར་རྡོ་ལ་བལྟས་ན། འོ་འཐུང་
སྲོག་ཆགས་ཐམས་ཅད་ཀྱི་ཀླད་པའི་ཁོག་ཆ་རིམ་གྱིས་ཆེ་བར་འགྲོ་བཞིན་ཡོད། དཔེར་ན་
སྲོག་ལྡན་བསྐལ་པ་གསར་པའི་ཡ་ཐོག་ཏུ། ཐོག་ཟོག་ཏུ་གྲགས་པའི་སྲོག་ཆགས་ཤིག་བྱུང་
བ་དེའི་གོམས་གཤིས་དང་དགའ་ཕྱོགས་དེང་སང་གི་བསེ་རུ་དང་ཤིན་ཏུ་འདྲ་ཡང་། ཀླད་
པའི་ཁོག་ཆ་ད་ལྟའི་བསེ་རུའི་བཅུ་ཆའི་གཅིག་ཙམ་ལས་མེད་པ་ལྟ་བུའོ།།
ཐོག་མའི་འོ་འཐུང་སྲོག་ཆགས་ཀྱིས་ཕྲུ་གུ་གསོ་བའི་གནས་སྐབས་སུ། ཨ་མའི་ནུ་ཞོ་
ཆད་ཚེ། ཕྲུ་གུ་རྣམས་ཨ་མ་དང་གྱེས་ནས་འཚོ་བཞིན་ཡོད་ཤས་ཆེ་ཡང༌། ནམ་ཞིག་འབྲེལ་
འདྲིས་བྱེད་པའི་ནུས་པ་བྱུང་ཚེ། སྔར་གྱི་འབྲེལ་བའི་རྒྱུན་སྐྱོང་བ་ལ་ཕན་ཐོགས་ཆེན་པོ་
ཡོད། ང་ཚོས་འོ་འཐུང་སྲོག་ཆགས་ནི་སྐབས་ཤིག་ནས་ཕན་ཚུན་སེམས་འཕྲེང་ཞིང་། ཁྱུ་
བཞིན་ཚོགས་ནས་མཉམ་དུ་འཚོ་བ་དང༌། ཕན་ཚུན་ལྟ་རྟོག་དང་ལད་མོ་བྱེད་པ་དང་།
སྐད་དང་བྱ་སྤྱོད་སྣ་ཚོགས་ལ་བརྟེན་ནས་བརྡ་སྤྲོད་བཞིན་ཡོད་ཚུལ་གསལ་པོར་མཐོང་།
འོ་འཐུང་སྲོག་ཆགས་ཀྱི་ནུས་པ་འདི་སྔོན་གྱི་སྲོག་ཆགས་སྒལ་ཚིགས་ཅན་ལ་གཏན་ནས་མ་
བྱུང་། ན་འདམ་གྱི་བསྐལ་པར། ཉ་དང་གོག་འགྲོའི་སྲོག་ཆགས་ཀྱང་ཁྱུ་དང་ཁྱུར་བྱས་ནས་
གནས་ནའང་།དེ་ནི་དེ་དག་གི་གྲངས་མང་ཞིང༌། རྒྱུད་སྤེལ་བའི་དགོས་མཁོ་དང་འཚོ་རྟེན་
གཅིག་མཐུན་ཡིན་པའི་དབང་གིས་རེད། འོ་འཐུང་སྲོག་ཆགས་རྣམས་ལ་འདུས་ནས་འཚོ་
བའི་གོམས་གཤིས་བྱུང་བ་ནི། འཚོ་བའི་ཕྱི་རྐྱེན་ཁོ་ན་ཙམ་གྱིས་མ་ཡིན་པར། གཙོ་བོར་ནང་
གི་སེམས་ཀྱི་ཚོར་བ་ལ་བརྟེན་ནས་བྱུང་བ་རེད། འོ་འཐུང་སྲོག་ཆགས་རྣམས་ལྷན་གཅིག་
ཏུ་འཚོ་བར་དགའ་བ་ནི། ཁོ་ཚོ་གཟུགས་འདྲ་པོར་ཡོད་པས་མི་ཚད། ཕན་ཚུན་སེམས་དུང་
བའི་དབང་གིས་ཀྱང་ཡིན་ནོ།།
མིའི་རིགས་དང་གོག་འགྲོའི་སྲོག་ཆགས་ཀྱི་བར་ལ། བློའི་ཆ་ལ་ཁྱད་པར་ཤིན་ཏུ་ཆེ་
བས། མིའི་རིགས་ནི་གོག་འགྲོའི་སྲོག་ཆགས་ལ་དགའ་མི་སྲིད། གོག་འགྲོའི་སྲོག་ཆགས་ལ་
འཇིགས་སྣང་དང་ཞེ་སྡང་དང་ལྟོ་འདུན་སོགས་སྐྱེས་ཐོབ་ཀྱི་སེམས་བྱུང་དྲག་པོ་གང་ཡོད་
མིའི་རིགས་ཀྱིས་རྟོགས་མི་ཐུབ། མིའི་རིགས་ཀྱིས་དེ་མི་རྟོགས་པའི་རྒྱུ་མཚན་ནི། མིའི་རིགས་
ཀྱིས་བྱ་བའི་འབྲས་བུ་ལ་དོ་ཁུར་བྱེད་ཅིང༌། བྱ་བ་གང་བྱས་ཀྱང་དེར་ཕན་ཐོགས་ཡོད་མེད་
ལ་ལྟ་བ་ལས། ཆགས་སྡང་རྐྱང་པ་ཞིག་རྒྱུར་བྱས་ནས་བྱ་བའི་གནས་ལ་འཇུག་ལྡོག་མི་བྱེད་
པས་སོ། །འོ་འཐུང་སྲོག་ཆགས་དང་འདབ་ཆགས་ཀྱིས་རིགས་མཐུན་ལ་ལྟ་རྟོག་བྱེད་ཤེས་
པ་དང་། རང་གིས་རང་ལ་ཚོད་འཛིན་ཀྱང་བྱེད་ཤེས་པ་ནི། མིའི་རིགས་དང་མཐུན་པའི་ཆ་
ཡིན། མཐུན་ཆོས་འདིའི་དབང་གིས། འོ་འཐུང་སྲོག་ཆགས་དང་འདབ་ཆགས་ཐམས་ཅད་
མིའི་རིགས་ལ་འདྲིས་ཐུབ། འོ་འཐུང་སྲོག་ཆགས་དང་འདབ་ཆགས་ཀྱིས་མ་བཟོད་པས་
སྡུག་སྐད་འབྱིན་ཚེ། མིའི་སེམས་སུ་སྙིང་རྗེ་སྐྱེ་སྲིད་པའང་དེའི་རྐྱེན་གྱིས་ཡིན། མིའི་རིགས་
དང་སྲོག་ཆགས་འདི་གཉིས་བར་མཐུན་སྣང་ཡོད་པས། མིས་དེ་དག་ཁྱིམ་དུ་བཀུག་ནས་
གསོ་བའི་སྲོལ་བྱུང༌། སྲོག་ཆགས་འདི་གཉིས་ཀྱིས་ཀྱང་མིས་འདུལ་སྦྱོང་བྱས་པ་ལྷུར་བླངས་
ཏེ། མིས་ཅི་བསྒོས་དང་དུ་བླངས་པ་རེད།
སྲོག་ལྡན་བསྐལ་པ་གསར་པར། སྲོག་ཆགས་ཀྱི་ཀླད་པ་མྱུར་དུ་རྒྱས་ཤིང་སྨིན་པར་
གྱུར་པ་ནི་ཧ་ཅང་གལ་ཆེ། རྒྱུ་འདིའི་དབང་གིས་སྲོག་ཆགས་ཐ་དད་ཕན་ཚུན་བརྡ་སྤྲོད་
ཐུབ་ཅིང་གཅིག་ལ་གཅིག་བརྟེན་གྱིས་འཚོ་ཐུབ་པ་བྱུང་བ་མ་ཟད། དེ་ནས་མི་རིང་བར་
མིའི་རིགས་ཀྱི་སྤྱི་ཚོགས་འབྱུང་བར་ཡང་གཞི་བཟང་པོ་འདིང་ཐུབ་ཡོད་པ་རེད། འདིའི་
སྐོར་ལེའུ་ཕྱི་མར་རིམ་གྱིས་བཤད་པར་འགྱུར་རོ།།
སྲོག་ལྡན་བསྐལ་པ་གསར་པའི་རིང་དུ། སའི་གོ་ལའི་རྩི་ཤིང་དང་སྲོག་ཆགས་ལའང་
འཕེལ་འགྱུར་བྱུང་ནས། དེང་གི་རྩི་ཤིང་དང་སྲོག་ཆགས་དང་ཆ་ཇེ་མཐུན་དུ་གྱུར། སྔོན་
གྱི་རི་དྭགས་འབྲུག་གཏུམ་ར་ཅན་དང་ཐོག་ཟོག་སོགས་སྲོག་ཆགས་ཁབ་ཁོབ་དེ་དག་རྩ་
མེད་དུ་གྱུར་ཀྱང་། རྔ་མོང་། གླང་ཆེན། ཤ་བ། ཁྱི། སེང་གེ རྟ། སྟགཤ་བ་སྐེ་རིང་སོགས་སྲོག་
ཆགས་གསར་པ་རིམ་གྱིས་བྱུང༌། འདི་དག་ནི་སྔོན་གྱི་སྲོག་ཆགས་ཁྱད་མཚར་ཁབ་ཁོབ་དེ་
དག་ལས་རིམ་གྱིས་འཕེལ་འགྱུར་བྱུང་བ་ཤ་སྟག་ཡིན། སྲོག་ཆགས་འདི་དག་ལས། རྟ་ལ་
འཕེལ་འགྱུར་ཆེན་པོ་བྱུང་ཡོད་པ་འགྱུར་རྡོ་མང་པོར་གསལ་པོར་མངོན། སྲོག་ལྡན་བསྐལ་
པ་གསར་པའི་ཡ་ཐོག་ལ། བསེ་ཕག་གི་གཟུགས་དང་འདྲ་བའི་གདོད་མའི་རྟ་རིགས་ཤིག་
ཡོད་པར་འཕེལ་འགྱུར་བྱུང་ནས། རིམ་གྱིས་ད་ལྟའི་རྟའི་གཟུགས་སུ་གྲུབ། རྟའི་འཕེལ་
འགྱུར་གྱི་རིམ་པ་ནི་བྲག་རིམ་གྱི་འགྱུར་རྡོར་ཕྲ་ཞིང་ཞིབ་པ་ཡོད། གཞན་ཡང་ལུག་མ་རྔ་
དང་རྔ་མོང་གི་འཕེལ་འགྱུར་གྱི་རིམ་པའང་འགྱུར་རྡོར་ཞིབ་ཕྲ་ཡོད་པས། མིའི་རིགས་ཀྱིས་
དེ་དག་གི་འཕེལ་འགྱུར་གྱི་རིམ་པ་གསལ་པོར་ཤེས་ཡོད་དོ།།

ལེའུ་དགུ་པ། སྤྲེའུ། སྤྲ། མི་ཆ་མཐུན།

སྐྱེ་དངོས་རིག་པའི་ཞིབ་འཇུག་པས་འོ་འཐུང་སྲོག་ཆགས་ནི་སྡེ་ཚན་མི་འདྲ་བ་
འགར་ཕྱེ་ཡོད།སྡེ་ཚན་དེ་དག་ལས་མཐོ་རིས་ཀྱི་སྡེ་ཝ་མ་སྤྲེའུ།སྤྲེའུ། སྤྲ་དང་མི་རྣམས་ནི་སྡེ་
དང་པོར་བཞག་ཡོད། དབྱེ་བ་འདི་འོ་འཐུང་སྲོག་ཆགས་ཀྱི་ལུས་གྲུབ་ཚུལ་གྱི་མཐུན་ཕྱོགས་
ལྟར་ཕྱེ་བ་ལས།དབང་པོའི་ཁྱད་པར་ལྟར་ཕྱེ་བ་མ་ཡིན་པ་ཤེས་པར་བྱའོ།།
འགྱུར་རྡོ་ལས་མཐོ་རིས་སྲོག་ཆགས་ཀྱི་འཕེལ་འགྱུར་བྱུང་ཚུལ་ད་ཕན་མ་རྙེད།ཝ་མ་
སྤྲེའུ་དང་སྤྲེའུ་སོགས་མཐོ་རིས་སྲོག་ཆགས་ཕལ་ཆེ་བ་ནགས་ཚལ་སྟུག་པོར་གནས་ཤིང་
ལ་ལ་ནི་སྤྲེལ་མཇུག་རིང་ལྟར་རྩི་ཤིང་མི་སྐྱེ་བའི་བྲག་སྟེང་དག་ལ་གནས་ཡོད་པར་སྣང་།
དེ་བས་མཐོ་རིས་སྲོག་ཆགས་དག་ནི་ཆུས་བསྣུབས་ནས་ས་འོག་ཏུ་གནོན་མི་སྲིད་པ་དང་།
རིགས་འདིའི་ཁ་གྲངས་ཀྱང་ཉུང་བ་སོགས་ཀྱི་རྐྱེན་གྱིས། གནའ་ཤུལ་དུ་མཐོ་རིས་སྲོག་
ཆགས་ཀྱི་འགྱུར་རྡོ་ནི་རྟ་དང་རྔ་མོང་སོགས་ཀྱི་མེས་པོའི་འགྱུར་རྡོ་ལྟར་འབེལ་པོ་མ་བྱུང་
བས་ཧ་ཅང་རྙེད་དཀའ་བར་གྱུར། སྲོག་ལྡན་བསྐལ་པ་གསར་པའི་ཡ་ཐོག་གི་དུས་ཏེ་ཕལ་
ཆེར་ལོ་བྱེ་བ་བཞིའི་སྔོན་དུ།སའི་གོ་ལར་སྤྲེའུ་དང་ཝ་མ་སྤྲེའུ་ཐོག་མར་བྱུང༌།སྐབས་འདིར་
དེའི་ཀླད་པ་ད་དུང་རྒྱས་མ་ཐུབ་པས།དེའི་ཕྱི་རབས་པ་ལྟར་ཀླད་པར་ལས་བགོས་མ་བྱུང༌།
སྲོག་ལྡན་བསྐལ་པ་གསར་པའི་དཀྱིལ་ཙམ་ནས། སའི་གོ་ལར་སྲོག་ཆགས་རྣམས་
འཕེལ་རྒྱས་ཆེན་པོ་བྱུང༌། སྐྱེ་དངོས་ཀྱི་ལོ་རྒྱུས་སུ། དུས་སྐབས་འདི་སྔོན་གྱི་ན་འདམ་གྱི་
བསྐལ་པ་དང་གོག་འགྲོའི་སྲོག་ཆགས་ཀྱི་བསྐལ་པའི་རྗེས་སུ་བྱུང་བའི་སྲོག་ཆགས་དར་
འཕེལ་བྱུང་བའི་དུས་རབས་གསུམ་པ་ཡིན། དུས་སྐབས་འདི་འདས་རྗེས། སའི་གོ་ལར་ཡང་
བསྐྱར་འཁྱགས་བསྐལ་བྱུང་། འཁྱགས་བསྐལ་གྱི་དུས་སུ་གནམ་གཤིས་ཤིན་ཏུ་གྲང་བར་
གྱུར། སྐབས་ཤིག་ནས་དྲོད་རེ་ཞིག་ཕྱིར་རྒྱས་ཀྱང་། ཡང་མི་རིང་བར་ཁ་བ་བུ་ཡུག་འཚུབས་
ཏེ་གནམ་གཤིས་གྲང་མོར་ཕྱིར་ལོག སྐབས་འདིའི་གནམ་གཤིས་དྲོ་བའི་དུས་ལ། ཚ་ཡུལ་
རྗེས་མཐུན་གྱི་ནགས་ཚལ་རྣམས་ལ་ཆུ་རྟའི་རྗེས་བྱུང༌། དེང་སང་གསར་འགོད་པ་རྣམས་
འདུ་བའི་སྲང་ལམ་ཧྥུ་ལེ་ཐ (དབྱིན་ཇིའི་རྒྱལ་ས་ལན་དྷན་གྱི་ཉེ་འགྲམ ) ཞེས་པར། རྒྱ་
སྟག་གྲི་སོ་ཅན་གྱིས་རི་དྭགས་བཟུང་བའི་ཤུལ་རྙེད། དེ་ནས་སའི་གོ་ལར་གྲང་ངར་ལན་
མང་དུ་བྱུང་སྟེ། གྲང་ངར་ཐུབ་པའི་བསེ་རུ་སྤུ་རིང༌། གླང་ཆེན་གྱི་རྩ་ལག་ཏུ་གྱུར་པ་གླང་
ཆེན་སྤུ་རིང༌། བྱང་མཐའི་གླ་འབྲོང་དང་བྱང་ཤྭ་སོགས་གནམ་གཤིས་གྲང་མོར་གོམས་པས་
རྒྱུད་མ་ཆད་པ་ལས། སྲོག་ཆགས་གཞན་ཕལ་ཆེ་བ་གཅིག་ཀྱང་མ་ལྷག་པར་རྒྱུད་ཆད། དེ་
ནས་ལོ་བརྒྱ་ཕྲག་འགའ་འདས་པ་ན། གྲང་ངར་ཆེན་པོ་བྱུང་ནས་བྱང་མཐའི་མུ་ཁྱུད་ནས་
ལྷོ་ཕྱོགས་སུ་རིམ་གྱིས་འཁྱགས་རོམ་ཆགས་ཏེ། ཨ་རིའི་མངའ་སྡེ་ཨཱུ་ཧའེ་ཨུ་དང་། དབྱིན་
ཇིའི་ཆུ་བོ་ཐམ་སི་ཆབ་རོམ་གྱིས་གཡོགས། འཁྱགས་བསྐལ་རིང་པོ་འདིར། སའི་གོ་ལར་ལོ་
སྟོང་ཕྲག་འགའ་རེའི་རིང་ལ་ནམ་ཟླ་དྲོན་པོ་རེ་ཤར། དེ་ལྟར་ལན་འགའ་བྱུང་མཐར། ཡང་
ནམ་ཟླ་སྔར་ལས་ཤིན་ཏུ་གྲང་བའི་དུས་སྐབས་རིང་མོ་ཞིག་བྱུང་།
ས་གཤིས་མཁན་པོས་བསྐལ་པ་གྲང་ངད་ཆེ་བ་ནི་འཁྱགས་བསྐལ་དང་པོ། འཁྱགས་
བསྐལ་གཉིས་པ། འཁྱགས་བསྐལ་གསུམ་པ། འཁྱགས་བསྐལ་བཞི་པ་སྟེ་གནས་སྐབས་བཞི་
རུ་ཕྱེ། འཁྱགས་བསྐལ་འདི་བཞིའི་བར་མཚམས་སུ། དྲོད་ཕྱིར་རྒྱས་པའི་དུས་སྐབས་རེ་བྱུང་
བ་ལ་འཁྱགས་པའི་བར་བསྐལ་ཟེར། དེང་སང་འཛམ་གླིང་གི་ཡུལ་གྲུ་ལ་ལར། འཁྱགས་
བསྐལ་གྱི་གྲང་ངར་ཆེན་པོ་བྱུང་ཤུལ་ད་དུང་ཡང་མཐོང་རྒྱུ་ཡོད། འཁྱགས་བསྐལ་དང་པོ་
ནི་ལོ་འབུམ་དྲུག་གི་སྔོན་དུ་བྱུང་བ་དང༌། འཁྱགས་བསྐལ་བཞི་པ་ནི་ལོ་ཁྲི་ལྔའི་སྔོན་དུ་
བྱུང་། འཁྱགས་བསྐལ་བཞི་པར་སའི་གོ་ལར་སྲོག་ཆགས་མི་དང་འདྲ་བ་ཞིག་བྱུང་།
སྲོག་ལྡན་བསྐལ་པ་གསར་པའི་དུས་དཀྱིལ་ཙམ་ལ་སྤྲ་རིགས་སྣ་ཚོགས་བྱུང༌། སྐབས་
འདིའི་སྤྲའི་བརླ་དང་ཉ༷འི་རུས་པ། འགྲམ་རུས་ནི་མིའི་རིགས་དང་འདྲ། སྤྲའི་གནའ་རྫས་
ནི་འཁྱགས་བསྐལ་སླེབས་པར་ཉེ་བའི་དུས་ཀྱི་གནའ་ཤུལ་ནས་མ་གཏོགས་མ་རྙེད། འདིར་
བརྗོད་པའི་གནའ་རྫས་ཞེས་པ་སྤྲས་སྤྱད་མྱོང་བའི་ལག་ཆ་ཡིན་གྱི།སྤྲའི་རུས་པའི་འགྱུར་རྡོ་
མ་ཡིན་ནོ།།
ཡོ་རོབ་གླིང་དུ་ལོ་འབུམ་ལྔ་ནས་ས་ཡ་གཅིག་རིང་གི་སྙིགས་བསགས་བྲག་རྡོ་ནས།
མིས་བཟོས་པའི་མེ་རྡོ་དང་རྡོ་བཞོགས་མ་མང་པོ་རྙེད། གནའ་རྡོ་དེ་དག་ནི་སྲོག་ཆགས་
ཀྱི་ལག་པས་བརྡར་ནས་བཟོས་པའི་རྡེག་བྱེད། གཞོག་བྱེད། འཐབ་བྱེད་ཀྱི་ལག་ཆ་ཤ་སྟག་
ཡིན། རྡོས་བཟོས་པའི་ལག་ཆ་འདི་དག་གི་མིང་ལ་གདོད་མའི་རྡོ་ཆས་ཟེར། ཡོ་རོབ་གླིང་
དུ་རྡོ་ཆས་ཙམ་རྙེད་པ་ལས། རྡོ་ཆས་བཟོ་མཁན་དེའི་རུས་པ་དང་ཅ་ལག་གཞན་གང་
ཡང་མ་རྙེད།
རྡོ་ཆས་འདི་དག་སྤྲ་དང་སྤྲེའུ་རིག་པ་ཅན་གྱིས་བཟོས་པ་ལས། མིའི་རིགས་ཀྱིས་
བཟོས་པ་མ་ཡིན་པར་སྒྲུབ་བྱེད་གསལ་པོ་ཡོད། རྗ་ཝ་གླིང་ཕྲན་གྱི་ཐེ་ནེལ་ཞེས་པའི་ཡུལ་
དུ། ཚན་རིག་པས་དུས་རབས་འདིའི་སྙིགས་བསགས་བྲག་རྡོ་ལས་སྤྲའི་ཐོད་རུས་གཅིག་
དང༌། སོ་དང་རུས་པ་འགའ་རྙེད། སྤྲ་འདིའི་ཐོད་རུས་ནི་དེང་སང་གི་སྤྲའི་ཐོད་རུས་ལས་
ཆེ། སྤྲ་འདི་དྲང་པོར་ལངས་ནས་འགྲོ་ཐུབ་པས། འདིའི་མིང་ལ་འགྲེང་བའི་སྤྲ་ཟེར། འགྲེང་
བའི་སྤྲ་ནི་ཀེ་རེར་ལངས་ཏེ་རྐང་པ་གཉིས་ལ་བརྟེན་ནས་འགྲོ་ཐུབ་པའི་སྤྲ་རིགས་ཡིན།
ད་ཕན་གདོད་མའི་རྡོ་ཆས་བཟོ་མཁན་དང་འབྲེལ་བའི་དཔྱད་གཞིར་རུས་པ་འདི་དག་
ཙམ་ལས་མ་རྙེད།
ལོ་འབུམ་གཉིས་ཁྲི་ལྔའི་སྔོན་གྱི་བྱེ་མ་ལས་མི་ཆ་མཐུན་གྱི་གནའ་ཤུལ་རྙེད། བྱེ་མའི་
བྲག་ལས་རྡོ་ཆས་མང་པོ་བྱུང་ཞིང་། རྡོ་ཆས་ཀྱི་སྤུས་ཀ་སྔར་ལས་ཇེ་ལེགས་སུ་སོང་ཡོད་
པ་གསལ་པོར་མངོན།སྐབས་འདིའི་རྡོ་ཆས་རྣམས་བརྡར་ནས་འཇམ་པོར་བཟོས་འདུག་
པས། སྔོན་གྱི་རྡོ་ཆས་ལྟར་རྩུབ་པོ་མིན་ཞིང་དབྱིབས་ཀྱང་ཅུང་ཟད་ལེགས། དེའི་རྗེས་སུ་
མིའི་རིགས་ཀྱིས་བཟོས་པ་དེའི་རིགས་མཐུན་ཡོ་ཆས་དང་བསྡུར་ན། སྐབས་འདིའི་རྡོ་ཆས་
རྣམས་གཟུགས་ཤིན་ཏུ་ཆེ།
འཇར་མན་གྱི་གྲོང་ཁྱེར་ཧེ་དྷ་བྷ་གའི་བྱེ་མའི་འོབས་ཤིག་ཏུ། ཚན་རིག་པས་འགྲམ་
རུས་ཆེན་པོ་མ་མགལ་མེད་པ་ཞིག་རྙེད། འགྲམ་རུས་འདི་མིའི་རིགས་ཀྱི་འགྲམ་རུས་དང་
ཧ་ཅང་འདྲ། འགྲམ་རུས་འདི་མིའི་འགྲམ་རུས་ལས་ལྕི་ཞིང་ཞེང་ཆུང་བའི་དབང་གིས། ཚན་
རིག་པས་དེས་ལྕེ་ཅི་དགར་སྒུལ་མི་ཐུབ་པས། སྐད་གསལ་པོར་འབྱིན་མི་ཐུབ་པར་འདོད།
འགྲམ་རུས་འདིའི་ཆེ་ཆུང་ལ་དཔགས་ན།དེ་ནི་བཟོ་ལྟ་མི་དང་འདྲ་བའི་སྲོག་ཆགས་མཚར་
པོ་ཞིག་ཡིན་པར་སྣང་། སྲོག་ཆགས་འདིའི་ལུས་ཤིན་ཏུ་ཆེ་ཞིང་། རྐང་ལག་ཤིན་ཏུ་སྦོམ་
དང་སྤུ་རྫོངས་ཤིན་ཏུ་མཐུག་པོར་ཡོད་ཚོད། འགྲམ་རུས་འདི་ཧེ་དྷ་བྷ་ག་ནས་རྙེད་པས།
མིང་ལ་ཧེ་དྷ་བྷ་གའི་མི་ཟེར།
འཇིག་རྟེན་གྱི་དངོས་པོ་མཐའ་ཡས་ཀྱང༌། སྐྱེ་བོར་མཚར་སྣང་སྐྱེད་བྱེད་ལ་ཧེ་དྷ་
བྷ་གའི་འགྲམ་རུས་ལྟ་བུ་མེད། འགྲམ་རུས་འདི་ཤེལ་སྒོ་སིལ་བུར་གས་པ་ཞིག་དང་འདྲ།
འདིར་བརྟེན་ནས་གནའ་བོར་བལྟས་ན། སྲོག་ཆགས་འདིའི་གཟུགས་བརྙན་རབ་རིབ་ཙམ་
མཐོང་བར་འགྱུར། སྲོག་ཆགས་འདི་སྐབས་འགར་ཐང་སྟོང་ཞིག་ཏུ་དལ་གྱིས་རྒྱུ་ཞིང་།
སྐབས་འགར་བསེ་རུ་སྤུ་རིང་ལ་སྐྲག་ནས་ནགས་གསེབ་ཏུ་སྦེད་པ་དང༌། སྐབས་འགར་
སྟག་གྲི་སོ་ཅན་ལ་དངངས་ནས་ལྗོན་ཤིང་མཐོན་པོར་འཛེགས་ཤིང་སྐུང་བར་བྱེད། འདི་
ལས་གསལ་པོར་ཤེས་འདོད་ཀྱིས་ཞིབ་པར་བལྟས་ཚེ། མིག་ལམ་ནས་གར་སོང་ཆ་མེད་དུ་
ཡལ་ནས། དེས་བཟོས་པའི་རྡོ་ཆས་ཙམ་ལས་མ་མཆིས།
སཱ་སེ་ཁེ་སིའི་ཡུལ་གྱི་གྲོང་སྡེ་ཕེའོ་ཐ་རྡང་ཞེས་པར། ལོ་འབུམ་གཅིག་ནས་འབུམ་
གཅིག་ཁྲི་ལྔའི་སྔོན་གྱི་སྲོག་ཆགས་ཀྱི་རུས་པ་ཞིག་རྙེད། ཚན་རིག་པ་ལ་ལས་རུས་པ་འདི་
ཧེ་དྷ་བྷ་གའི་འགྲམ་རུས་ལས་སྔ་བར་འདོད། སྙིགས་བསགས་བྲག་རྡོ་ནས། མི་ཆ་མཐུན་གྱི་
ཀླད་རུས་ཤིག་ཀྱང་རྙེད་པ་དེ་སྤྲའི་ཀླད་རུས་ལས་ཆེ། མི་རྒོད་ཀྱི་འགྲམ་རུས་དང་འདྲ་བ་
ཞིག་ཀྱང་རྙེད་མོད། དེ་མི་རྒོད་ཀྱི་འགྲམ་རུས་ཡིན་པར་སྒྲུབ་བྱེད་མ་རྙེད།གླང་ཆེན་གྱི་རུས་
པ་ཁུང་བུ་ཅན་དབྱུག་པ་དང་འདྲ་བ་ཞིག་རྙེད། ཁུང་བུ་དེ་མིས་བརྟོལ་བ་གོར་མ་ཆག ཤ་
བའི་རྐང་པའི་རུས་པར་རྟགས་བཀོད་པ་ཞིག་རྙེད་པ་ཁྲམ་ཤིང་གི་དབྱིབས་དང་འདྲ། གོང་
སྨོས་གནའ་རྫས་ཀུན་གྲོང་སྡེ་ཕེའོ་ཐ་རྡང་ནས་རྙེད་པའོ། །
དུས་དེ་ཤེད་དུ། ས་ལ་སྡོད་བཞིན་རུས་པར་ཁུང་བུ་བརྟོལ་ནུས་པའི་སྲོག་ཆགས་འདི་
ལ། ཚན་རིག་པས་ཕེའོ་ཐ་རྡང་གི་མི་ཞེས་ཐ་སྙད་བྱས།ཕེའོ་ཐ་རྡང་གི་མི་ནི་འདིའི་ཉེ་ཚན་
དང་ཡང་མི་འདྲ་བའི་རིགས་དམིགས་བསལ་པ་ཞིག་ཡིན། ཧེ་དྷ་བྷ་གའི་མི་ནི་དེང་སང་
ཉར་བའི་སྤྲ་རིགས་དང་ཡང་ཁྱད་པར་ཆེ། ཕྱིས་སུ་འདིའི་སྐོར་གྱི་གནའ་རྫས་གང་ཡང་མ་
རྙེད། དེ་ནས་ལོ་འབུམ་གཅིག་འདས་པའི་སྐབས་ཀྱི་སྙིགས་བསགས་བྲག་རྡོ་དང་བྱེ་མའི་
བྲག་རྡོ་ནས། མེ་རྡོ་དང་རྡོ་ཆས་མང་པོ་རྙེད། འདིའི་སྐབས་ཀྱི་རྡོ་ཆས་ནི་གདོད་མའི་རྡོ་
ཆས་ལྟར་རྩིང་པོ་མིན། གནའ་རྫས་རྟོག་ཞིབ་པས། རྡོ་ཆས་འདི་དག་ལ་གྲི་ཆུང་། གཞོག་གྲི
སྟ་རེ། འཕང་མདུང༌།གསོར།འཕང་བྱའི་རྡོ་སོགས་ཡོད་པ་གསལ་པོར་ངོས་ཟིན།
ལེའུ་འདིར་བརྗོད་པའི་སྤྲ་རིགས་རྣམས་མིའི་རིགས་ལ་ཐག་ཤིན་ཏུ་ཉེ། ལེའུ་ཕྱི་མར་
བཤད་པར་འགྱུར་བའི་མིའི་རིགས་ཀྱི་མེས་པོ་ནེ་ཨན་དྷ་ཐཱ་ལའི་མི་ཞེས་པ་ནི་མི་ངོ་མ་མིན་
མོད། འོན་ཀྱང་དེ་མི་ངོ་མ་དང་ཤིན་ཏུ་འདྲའོ། །
འདིར་ཅིས་ཀྱང་གསལ་པོར་བཤད་དགོས་པ་ཞིག་ནི། ཧེ་དྷ་བྷ་གའི་མི་དང་ཕེའོ་ཐ་
རྡང་གི་མི་ནི།མིའི་རིགས་དང་ཆེས་ཉེ་བའི་རིགས་ཤིག་ཡིན་པ་ལས།ཚན་རིག་པས་དེ་དག་
མིའི་རིགས་ཀྱི་མེས་པོ་ངོ་མར་མི་འདོད་དོ།།

ལེའུ་བཅུ་པ། ནེ་ཨན་དྷ་ཐཱ་ལའི་མི་དང་རོ་དྷ་སེ་ཡའི་མི།

ལོ་ཁྲི་ལྔ་དྲུག་གི་སྔ་རོལ་ཏེ། འཁྱགས་བསྐལ་བཞི་པའི་ཆེས་གྲང་བའི་དུས་དེ་མ་
སླེབས་པའི་གོང་ཙམ་དུ། སའི་གོ་ལར་སྲོག་ཆགས་མིའི་རིགས་དང་ཤིན་ཏུ་འདྲ་བ་ཞིག་
བྱུང་། སྲོག་ཆགས་འདི་མིའི་རིགས་དང་ཤིན་ཏུ་འདྲ་བས། འདིའི་རུས་པ་མི་ངོ་མའི་རུས་
པར་འཁྲུལ་མཁན་ལོ་འགའི་སྔོན་ཙམ་ལའང་ཡོད། ཚན་རིག་པས་སྲོག་ཆགས་འདིའི་ཀླད་
རུས་དང་རུས་ཀྲང༌། འདིས་བཟོས་ཤིང་སྤྱད་མྱོང་བའི་ཡོ་བྱད་ཆེན་པོ་རྙེད་པར་དཔྱད་ན།
སྲོག་ཆགས་འདིས་སྐབས་འདིར་མེ་འབུད་ཤེས་པ་དང་། ཕུག་པར་བསྡད་ནས་གྲང་ངར་ལ་
གཡོལ་ཐབས་བྱེད་ཤེས་པ་དང༌། སྲོག་ཆགས་ཀྱི་པགས་པ་ལུས་ལ་གཡོག་ཤེས་ཤིང་། དེང་
རབས་ཀྱི་མི་ལྟར་ལག་པ་གཡས་པས་ལས་ཀ་བྱེད་ཀྱང་ཤེས་པར་སྣང༌།
མིའི་རིག་པའི་མཁས་དབང་དག་གིས། སྲོག་ཆགས་དེ་དག་མི་དང་རིགས་འདྲ་བ་
ལས། མིའི་རིགས་ངོ་མ་མིན་པར་འདོད།སྲོག་ཆགས་འདིའི་དཔྲལ་བའི་དབྱེས་ཆུང་ཞིང་མིག་
གོང་མཐོ། མ་མགལ་ཆེ་ཞིང་རིང༌། སྐེ་ཐུང་ཞིང་སྦོམ་པས་དཀྱོག་མི་ནུས་ལ་དགྱེ་ཡང་མི་ནུས།
མཐེ་བོང་ནི་མཛུ་གུ་གཞན་པར་མི་འཕྲད་པས། མིའི་རིགས་ཀྱི་མཐེ་བོང་དང་མི་འདྲ། འགྲོ་ཚེ་
མགོ་བོ་དུད་ཅིང་ལུས་སྔོན་དུ་སྒུར། ཧེ་དྷ་བྷ་གའི་མི་དང་འདྲ་བར་མ་མགལ་མེད་པས། མིའི་
རིགས་དང་ཁྱད་པར་ཆེན་པོ་ཡོད། སོའང་མིའི་རིགས་ཀྱི་སོ་དང་མི་འདྲ་སྟེ། འགྲམ་སོ་མི་ལས་
ཤིན་ཏུ་འཛིང་ཞིང་སོ་རྩད་མི་ལས་ཐུང༌། མིའི་སོ་ལྟར་མཆེ་བ་སྐྱེས་མེད། ཀླད་རུས་ཆེ་ཆུང་མི་
དང་ཕལ་ཆེར་འདྲ་ཡང༌། ཀླད་པའི་མདུན་ཆ་དམའ་ཞིང་ལྟག་ཆ་ཆེ་བས། སེམས་ཁམས་ཀྱང་
མི་དང་ཁྱད་པར་ཆེན་པོ་ཡོད་ཤས་ཆེ། མདོར་ན་སྲོག་ཆགས་འདི་ལུས་སེམས་གཉིས་ཀའི་ཆ་
ནས་མིའི་རིགས་དང་ཁྱད་པར་ཆེ་བས།འདི་དག་ནི་མིའི་མེས་པོ་མིན་སྙམ།
གནའ་བོ་ནས་རྒྱུད་པ་ཆད་པའི་གདོད་མའི་མི་འདིའི་ཀླད་རུས་དང་རུས་ཀྲང་ནི།
འཇར་མན་གྱི་ནེ་ཨན་དྷ་ཐཱ་ལ་ཞེས་པའི་ཡུལ་དུ་རྙེད་པས། འདིའི་མིང་ལ་ནེ་ཨན་དྷ་ཐཱ་
ལའི་མི་ཟེར། ཚན་རིག་པས་སྲོག་ཆགས་འདིའི་རིགས་ཡོ་རོབ་གླིང་དུ་ལོ་བརྒྱ་ཕྲག་འགའ་
ནས་སྟོང་ཕྲག་འགའི་རིང་ལ་འཚོ་མྱོང་ཡོད་པར་འདོད།
སྐབས་འདིའི་སའི་གོ་ལའི་གནམ་གཤིས་དང་སའི་རྣམ་པ་ནི་དེང་སང་དང་ཁྱད་
པར་ཧ་ཅང་ཆེ།དཔེར་ན་སྐབས་འདིར་ལྷོ་ཕྱོགས་ཀྱི་ཆུ་བོ་ཐམ་སི་དང་ཨུ་རུ་སུ་དང་འཇར་
མན་ཡུལ་དབུས་བར་གྱི་ས་གཞི་གངས་དང་འཁྱགས་རོམ་གྱིས་མནན་པས། ཡོ་རོབ་གླིང་
གི་ཡུལ་མང་པོ་གངས་དང་འཁྱགས་རོམ་གྱིས་གཡོགས། ཧྥ་རན་སི་དང་དབྱིན་ཇིའི་བར་ལ་
མཚོ་འགག་མེད། མཚོ་དམར་དང་ས་དབུས་རྒྱ་མཚོ་ཡང་ལུང་གཤོངས་ཆེན་པོ་ཡིན་ཞིང་།
ལུང་གཤོངས་འདིར་མཚོ་དང་མཚེའུ་མང་པོ་འཁྱིལ་ཡོད། དེང་སང་གི་མཚོ་ནག་ནས་ཨུ་
རུ་སུའི་ལྷོ་མཐའ་དང་ཨེ་ཞ་ཡ་དབུས་མའི་བར་ལ་མཚོ་ཆེན་པོ་ཞིག་ཡོད།སྐབས་འདིར་སི་
ཕེན་སོགས་ཀྱིས་མཚོན་པའི་ཡོ་རོབ་གླིང་ཡོངས་རྫོགས་གངས་འཁྱགས་ཀྱིས་གཡོགས་མེད་
ནའང༌། གླིང་འདིའི་གནམ་གཤིས་ལབ་རཱ་དྷོ་ཕྱེད་གླིང་ལས་ཀྱང་གྲང་བའི་མཐོ་སྒང་འགོལ་
པོ་ཞིག་ཡིན། ཡོ་རོབ་གླིང་ནས་ལྷོ་ཕྱོགས་ཀྱི་ཨ་ཧྥེ་རི་ཁ་བྱང་མ་ལ་ཕྱིན་ན་གནམ་གཤིས་
ཅུང་དྲོ་བར་འགྱུར། ཡོ་རོབ་གླིང་གི་ལྷོ་ཕྱོགས་ཀྱི་འབྲོག་ཐང་གྲང་མོར་རྩི་ཤིང་ཐར་ཐོར་
སྐྱེས་ཤིང་། གྲང་ངར་ཐུབ་པའི་འབྲོང་། བྱང་ཤྭ བསེ་རུ་སྤུ་རིང་། གླང་ཆེན་སྤུ་རིང་སོགས་
རི་དྭགས་མང་པོ་ཡོད།རི་དྭགས་འདི་དག་དཔྱིད་ཀ་བྱང་ཕྱོགས་སུ་འགྲོ་ཞིང༌། སྟོན་ཁ་ལྷོ་
ཕྱོགས་སུ་ལོག་སྟེ།དུས་ཀྱི་རྩྭ་ཆུའི་རྗེས་སུ་བསྙེགས་ནས་གནས་སྤོ་བར་བྱེད།
ནེ་ཨན་དྷ་ཐཱ་ལའི་མི་རྣམས་ཡུལ་ངེས་མེད་དུ་སྤོས་ནས་འཚོ་བ་བསྐྱལ། འདི་ཚོས་
བྱེའུ་དང་རི་དྭགས་ཆུང་རིགས་ཀྱི་ཤ་དང༌། རྩི་ཤིང་གི་རྩད་པ་དང་འབྲས་བུ་ཟས་སུ་བྱས།
ནེ་ཨན་དྷ་ཐཱ་ལའི་མིའི་སོ་རིང་ཐུང་སྙོམས་ཤིང་ཐགས་བཟང་པོར་ཡོད་པ་ནི། ཁ་ཟས་གཙོ་
བོར་ཡལ་ག་སྙི་མོ་དང་རྩད་པ་ཟ་བའི་རྟགས་ཡིན་པས།འདི་དག་རྩྭ་གཟན་ཡིན་པར་སྣང༌།
ནེ་ཨན་དྷ་ཐཱ་ལའི་མི་འདུག་སའི་ཕུག་པ་ནས། སྲོག་ཆགས་ཆེན་པོའི་རུས་པ་རིང་པོ་བྱུང༌།
རུས་པ་འདི་དག་བཅག་སྟེ་རྐང་དྲུས་ནས་ཟོས་ཟིན། ནེ་ཨན་དྷ་ཐཱ་ལའི་མིས་སྤྱད་མྱོང་བའི་
རྡོ་ཆས་ལ་བརྟགས་ན། ཁོ་ཚོས་རི་དྭགས་ཆེན་པོའི་རིགས་གསོད་དཀའ་བར་སྣང་། འོ་ན་རི་
དྭགས་ཆེན་པོ་རྣམས་ཁོ་ཚོས་ཇི་ལྟར་བཟུང་ཞེ་ན། ཕལ་ཆེ་བ་ནི་རི་དྭགས་ཀྱིས་ཆུ་བརྒལ་
བའི་གླགས་ལ་བརྟེན་ཏེ། མདུང་འཕངས་ནས་བསད་པའམ། དོང་རྙི་བརྐོས་ནས་བསད་པ་
ཡིན་ཤས་ཆེ། ཁ་ཤས་ནི་རི་དྭགས་ནང་འཛིང་བྱུང་ནས་རྨས་ཕོག་པ་བཟུང་བ་ཡིན་ཤས་
ཆེ་ལ། ཡང་ཁ་ཤས་ནི་སྟག་གྲི་སོ་ཅན་གྱི་ཟོས་ལྷག་ཡིན་ཤས་ཀྱང་ཆེ། ཚན་རིག་པས་ནེ་ཨན་
དྷ་ཐཱ་ལའི་མི་ནི་མ་གཞིར་རྩྭ་གཟན་ཡིན་ཡང༌། འཁྱགས་བསྐལ་ཤར་བས་འཚོ་ཚིས་ཤིན་ཏུ་
སྐྱོ་པོར་གྱུར་པས། ཤ་མི་ཟ་ཐབས་མེད་དུ་གྱུར་པར་འདོད།
ནེ་ཨན་དྷ་ཐཱ་ལའི་མིའི་ཤ་ཚུགས་གང་འདྲར་ཡོད་པ་ཤེས་ཐབས་མེད། ཁོ་ཚོའི་ལུས་
ཡོངས་ལ་སྤུ་རིང་པོ་སྐྱེས་ཏེ། མིའི་བཟོ་ལྟ་ཅུང་ཟད་ཀྱང་མེད་སྲིད། ཀེ་རེར་ལངས་མི་ཐུབ་
པས། རྐང་ལག་བཞི་འཛུགས་ཀྱིས་གོག་ནས་འགྲོ་བཞིན་ཡོད་ཤས་ཀྱང་ཆེ། ཁེར་འགྲོ་ཁེར་
འདུག་གམ་ཡང་ན་ཁྱིམ་ཚང་བཞིན་འཚོ་བཞིན་ཡོད་ཀྱང་སྲིད། འགྲམ་རུས་ཀྱི་ཆགས་ཚུལ་
ལ་བརྟགས་ན། ནེ་ཨན་དྷ་ཐཱ་ལའི་མིས་མི་སྐད་མི་ཤོད་པར་ཁ་ཚོན་ཆོད།
ནེ་ཨན་དྷ་ཐཱ་ལའི་མི་ནི། ཡོ་རོབ་གླིང་དུ་སྐབས་དེར་ལོ་ངོ་སྟོང་ཕྲག་འགའི་རིང་ལ་
གནས་མྱོང་བའི་སྲོག་ཆགས་རིགས་མཐོ་ཤོས་ཡིན་ནོ།།ལོ་སུམ་ཁྲི་ནས་སུམ་ཁྲི་ལྔ་སྟོང་གི་
སྔ་རོལ་ཏུ། ནེ་ཨན་དྷ་ཐཱ་ལའི་མི་དང་རིགས་མཐུན་ཞིང་། བློ་གྲོས་དང་འཇོན་ཐང་ཆེ་བ།
མི་སྐད་ཤོད་པ། མཉམ་ལས་རམ་འདེགས་བྱེད་ཤེས་པའི་རིགས་ཤིག་བྱུང༌། སྐབས་འདིར་
ནམ་ཟླ་རིམ་གྱིས་དྲོ་བར་ཕྱིན་པས། རིགས་འདི་ལྷོ་ཕྱོགས་ནས་མང་དུ་འོངས་ཏེ། ནེ་ཨན་དྷ་
ཐཱ་ལའི་མིའི་མངའ་ཁོངས་སུ་ཞུགས་ནས་འཚོ་རྟེན་འཕྲོག་རྩོད་བྱས་པ་མ་ཟད། ནེ་ཨན་དྷ་
ཐཱ་ལའི་མི་རྣམས་ཁོ་ཚོ་སྡོད་སའི་ཕུག་པ་དང་ཡུལ་ནས་ཕུད་ཅིང་འཐབས་ཏེ་རིམ་པས་རྩ་
མེད་དུ་བཏང༌།
ནེ་ཨན་དྷ་ཐཱ་ལའི་མི་རྩ་མེད་དུ་གཏོང་མཁན་དེ། ཤར་ཕྱོགས་སམ་ལྷོ་ཕྱོགས་ཀྱི་ཡུལ་
བྱེ་བྲག་གང་ནས་འོངས་པ་མི་ཤེས་ཀྱང༌། རིགས་འདི་དག་ང་ཚོ་དང་རིགས་རྒྱུད་གཅིག་
ཡིན་ཞིང༌། མིའི་རིགས་ཀྱི་ཐོག་མ་ཡིན་པར་ཁ་ཚོན་ཆོད། རིགས་འདིའི་ལུས་གྲུབ་ཚུལ་ལ་
བརྟགས་ན། ཁོ་ཚོའི་ཀླད་རུས། སྐེ་རུས། མཐེ་བོང༌། སོ་རྣམས་ནི་མིའི་རིགས་དང་ཁྱད་པར་
མེད། ཚན་རིག་པས་ཁི་རོ་མན་ནོན་དང་གྷི་རུས་མལ་དྷིའི་ཕུག་པ་ནས་དེ་དག་གི་ཀེང་རུས་
འགའ་རྙེད་པ་ནི། ད་ཕན་མིའི་རིགས་ཀྱིས་རྙེད་པའི་མི་ངོ་མའི་རུས་ཀྲང་སྔ་ཤོས་ཡིན།
སྐབས་འདིའི་བྲག་རྡོ་ལས། མིའི་རིགས་ཀྱི་རྗེས་ཤུལ་ཐོག་མར་རྙེད། མིའི་རིགས་ནི་
སྐབས་འདི་ནས་ལོ་རྒྱུས་ཀྱི་སྡིངས་ཆ་རིང་མོར་བྱོན་པ་ཤེས་པར་བྱའོ།།
སྐབས་འདིའི་དུས་སུ། སའི་གོ་ལའི་གནམ་གཤིས་ནི་སྔར་བཞིན་གྲང་ནའང་། དེང་
སང་གི་སའི་གོ་ལའི་གནམ་གཤིས་དང་མཐུན་པའི་ཕྱོགས་སུ་རིམ་པས་འགྱུར་བ་བྱུང་། ཡོ་
རོབ་གླིང་དུ། འཁྱགས་བསྐལ་གྱི་སྲིད་པའི་གངས་འཁྱགས་རིམ་གྱིས་ཞུ། སི་ཕེན་དང་ཧྥ་རན་
སིའི་ཐང་ཆེན་པོར་རྩྭ་དང་ལྡུམ་བུ་རྒྱས། རྟ་མང་དུ་འཕེལ། བྱང་ཤྭ་རིམ་གྱིས་མེད་པར་གྱུར།
ཡོ་རོབ་གླིང་གི་ལྷོ་ཕྱོགས་ཀྱི་གླང་ཆེན་སྤུ་རིང་རྣམས་ཀྱང་རིམ་པས་བྱང་ཕྱོགས་སུ་སྤོས།
མིའི་རིགས་ཀྱི་འབྱུང་གནས་ངོ་མ་དེ་གང་དུ་ཡོད་པ་ད་དུང་ཡང་མ་རྙེད། སྤྱི་
ལོ1921ལོའི་དབྱར་ཁར། ཨ་ཧྥེ་རི་ཁ་གླིང་གི་ལྷོ་ཕྱོགས་ཀྱི་ཡུལ་པི་རོ་ཁེན་ཧེ་འོལ་ཞེས་པར་
མིའི་རིགས་ཀྱི་ཀླད་རུས་དང་རུས་པ་ཆག་དུམ་འགའ་རྙེད། རུས་པ་འདི་དག་ནེ་ཨན་དྷ་
ཐཱ་ལའི་མི་དང་མིའི་རིགས་བར་དུ་གནས་པའི་མི་རིགས་ཤིག་གི་རུས་པ་ཡིན། འདིའི་ཀླད་
རུས་ནི། ནེ་ཨན་དྷ་ཐཱ་ལའི་མིའི་ཀླད་པ་ལས་མདུན་ཆ་ཆེ་ལ་ལྟག་ཆ་ཆུང༌། ཀླད་རུས་དང་
སྒལ་ཚིགས་ཐད་ཀར་འབྲེལ་བས་མིའི་རིགས་དང་ཤིན་ཏུ་འདྲ། ཀེང་རུས་ཆགས་ཚུལ་དང་
སོ་ཡང་མིའི་རིགས་དང་འདྲ། འདིའི་གདོང་གི་དབྱིབས་སྤྲ་དང་འདྲ་བར་མིག་གོང་གི་རུས་
པ་མཐོ་ལ།ཀླད་རུས་ཀྱི་དཀྱིལ་ཆ་འབུར་དུ་ཐོན། རིགས་འདི་ནེ་ཨན་དྷ་ཐཱ་ལའི་མི་ལྟར་སྤྲ་
ཡི་ཤ་ཚུགས་དོད་ཡོད་ཀྱང་། མི་ངོ་མར་བརྩིས་ཆོག འདི་ལ་རོ་དྷ་སེ་ཡའི་མི་ཟེར། རོ་དྷ་སེ་
ཡའི་མི་དང་ནེ་ཨན་དྷ་ཐཱ་ལའི་མི་གཉིས་བསྡུར་ན། རོ་དྷ་སེ་ཡའི་མི་ནི་མིའི་རིགས་དང་
ཐག་ལྷག་པར་ཉེ།
ནེ་ཨན་དྷ་ཐཱ་ལའི་མིའི་རྗེས་སུ་རྙེད་པའི་རོ་དྷ་སེ་ཡའི་མི་ནི། མི་ཆ་མཐུན་གྱི་རིགས་
གཉིས་པ་ཡིན། མི་ཆ་མཐུན་གྱི་རིགས་འདི། སའི་གོ་ལར་འཁྱགས་བསྐལ་ཤར་བ་ནས་
བཟུང་། མིའི་རིགས་མ་བྱུང་བའི་བར་གྱི་དུས་ཡུན་ཧ་ཅང་རིང་པོ་ལ་གནས་མྱོང་བར་སྣང༌།
རོདྷ་སེ་ཡའི་མིའི་ཀླད་རུས་ལས། རོ་དྷ་སེ་ཡའི་མི་ནི་དུས་ཡུན་རིང་པོར་གནས་མེད་པ་
ཤེས། རིགས་འདི་དུས་གང་དུ་གནས་པ་ལོ་རྒྱུས་འདི་བརྩམས་ཟིན་པའི་ཚེའང་གསལ་པོ་
དཔོག་མ་ཐུབ། ཨ་ཧྥེ་རི་ཁ་གླིང་གི་ལྷོ་ཕྱོགས་ཀྱི་ཡུལ་ག་ཤེད་དུ། མི་ཆ་མཐུན་གྱི་རིགས་
འདིའི་རྒྱུད་པ་ཉེ་རབས་ཀྱི་དུས་སུའང་ཡོད་པར་གྲགས།

ལེའུ་བཅུ་གཅིག་པ། མིའི་རིགས་བྱུང་ཚུལ།

ཡོ་རོབ་གླིང་གི་ནུབ་ཕྱོགས་ཀྱི་རྒྱལ་ཁབ་སྤྱི་དང་། ནང་སྒོས་སུ་སེ་ཕེན་དང་ཧྥ་རན་
སི་ནི། དང་པོའི་མིའི་གནའ་ཤུལ་རྙེད་པ་ཆེས་མང་བའི་ཡུལ་ཡིན། ཡུལ་འདི་དག་ནས་རྙེད་
པའི་རུས་པ་དང་རྡོ་ཆས་ནི། ང་ཚོའི་རྩ་ལག་ཏུ་གྱུར་པའི་དང་པོའི་མིའི་ཤུལ་བཞག་ཡིན་
པར་སྒྲུབ་བྱེད་ཀྱི་དན་རྟགས་མང་པོ་ཡོད། ཧྥ་རན་སི་དང་སི་ཕེན་ནས། རུས་པ། མཚོན་
ཆ། རྟགས་བཀོད་པའི་རུས་པ་དང་བྲགརུས་པ་བརྐོས་མ། བྲག་དང་ཕུག་པའི་ལྡེབས་རིས་
སོགས་གནའ་རྫས་མང་པོ་རྙེད། ཚན་རིག་པས་གནའ་རྫས་རྩ་ཆེན་འདི་དག་ནི་ལོ་ཁྲི་
གསུམ་ལྷག་གི་སྔོན་དུ་བྱུང་བར་འདོད། ད་ཕན་མིའི་མེས་པོའི་གནའ་ཤུལ་རྙེད་པ་ཆེས་
མང་བའི་རྒྱལ་ཁབ་ནི་སི་ཕེན་ཡིན།
མིའི་རིགས་ཀྱིས་གནའ་ཤུལ་འདི་དག་ལ་རྩར་གཅོད་ཞིབ་འཇུག་བྱེད་པའི་ལས་ཀ་
ནི་ད་ལྟར་འགོ་བརྩམས་མ་ཐག་པ་ཙམ་མོ། །མ་འོངས་པར་ཞིབ་འཇུག་པ་མང་པོས་འབྲེལ་
ཡོད་ལོ་རྒྱུས་དཔྱད་གཞིར་ཞིབ་འཇུག་མཐིལ་ཕྱིན་བྱ་ཐུབ་པ་དང༌། གནའ་རྫས་རྟོག་ཞིབ་
རིག་པའི་མཁས་པ་རྣམས་ཀྱང་ད་ཕན་འགྲོ་མི་ཐུབ་པའི་རྒྱལ་ཁབ་ཏུ་ནམ་ཞིག་རྩར་གཅད་
པར་འགྲོ་ཐུབ་པ་ལ་ང་ཚོར་ཡིད་ཆེས་བརྟན་པོ་ཡོད། ད་ཕན་ཨ་ཧྥེ་རི་ཁ་གླིང་དང་ཨེ་ཞ་
ཡ་གླིང་གི་ཡུལ་མང་པོ་ལ།གནའ་རྫས་རྟོག་ཞིབ་ཀྱི་ལས་ཀར་དགའ་མོས་ཡོད་པ་དང་བྱང་
ཆ་ལྡན་པའི་ཞིབ་འཇུག་པ་སོང་ནས་རྩད་གཅོད་བྱས་པ་གཅིག་ཀྱང་མེད་པས། ང་ཚོས་ད་
ཕན་རྙེད་པའི་གནའ་རྫས་ཙམ་ལ་བརྟེན་ནས། ཡོ་རོབ་གླིང་གི་ནུབ་ཕྱོགས་ནས་བྱུང་བ་དེ་
ཚོ་མིའི་རིགས་ཀྱི་མེས་པོ་ཡིན་པ་དང༌། ཡུལ་དེ་དག་ནི་མི་འདི་ཚོའི་འབྱུང་གནས་ཡིན་ཞེས་
འདོད་རྒྱལ་དུ་ཁ་ཚོན་གཅོད་མི་རུང་ངོ༌།།
ཨ་ཧྥེ་རི་ཁ་གླིང་དང་ཨེ་ཞ་ཡ་གླིང་ངམ། ཡང་ན་ད་ལྟ་རྒྱ་མཚོར་ནུབ་པའི་མཚོ་
གཏིང་གི་གནས་ག་ཤེད་དུ། ང་ཚོས་རྙེད་པའི་གནའ་ཤུལ་འདི་ལས་ཆ་ཚང་ཞིང༌། ལོ་རྒྱུས་
ཤིན་ཏུ་རིང་བའི་མིའི་རིགས་ཀྱི་གནའ་ཤུལ་གཞན་ཞིག་མི་མངོན་པར་ཡོད་ཀྱང་སྲིད
འདིར་ཨ་ཧྥེ་རི་ཁ་གླིང་དང་ཨེ་ཞ་ཡ་གླིང་ཙམ་ལས། ཨ་མེ་རི་ཁ་གླིང་མི་སྨོས་པའི་རྒྱུ་མཚན་
ནི། ཨ་མེ་རི་ཁ་གླིང་དུ་སྤྲ་དང་མི་ཆ་མཐུན་དང་ནེ་ཨན་དྷ་ཐཱ་ལའི་མི་བྱུང་བའི་རྗེས་རྙེད་
པ་ཕར་ཞོག ཐ་ན་མཐོ་རིས་སྲོག་ཆགས་བྱུང་བའི་རྗེས་ཙམ་ཡང་མ་རྙེད་པའི་ཕྱིར་རོ། །སྐྱེ་
དངོས་ཀྱི་འཕེལ་འགྱུར་ནི་འཇིག་རྟེན་རྙིང་པར་བྱུང་བ་ལས། འཇིག་རྟེན་གསར་པར་མ་
བྱུང་བར་སྣང་། རྡོ་ཆས་རྙིང་པའི་དུས་མཇུག་ཏུ། ཨ་མེ་རི་ཁ་གླིང་དང་ཨེ་ཞ་ཡ་གླིང་ནི་
ཡུག་གཅིག་ཏུ་འབྲེལ་ཞིང་བྷེ་རེན་མཚོ་འགག་གིས་བར་བཅད་མེད་པས། ཨ་མེ་རི་ཁ་གླིང་
གི་ཡུལ་མི་རང་བཞིན་པ་རྣམས་ནི་སྐབས་དེའི་དུས་ཙམ་ལ་གླིང་དེར་སླེབས་པ་ཡིན།
ཡོ་རོབ་གླིང་ནས་རྙེད་པའི་དང་པོའི་མི་འདི་དག་ལ། མི་རྒྱུད་མི་འདྲ་བ་གཉིས་ཙམ་
བྱུང་འདུག་པ་ལས་མི་རྒྱུད་གཅིག་གི་རིས་མཐོ།མི་རྒྱུད་འདིའི་མགོ་ཤིན་ཏུ་ཆེ་ཞིང་གཟུགས་
རིང་། གནའ་ཤུལ་ནས་མི་རྒྱུད་འདིའི་བུད་མེད་ཀྱི་ཀླད་རུས་ཤིག་རྙེད་པ་དེའི་ཁོག་ཆ་དེང་
གི་སྐྱེས་པའི་ཀླད་རུས་ལས་ཀྱང་ཆེ། སྐྱེས་པ་ཞིག་གི་རུས་ཀྲང་རྙེད་པར་སྨི1.8ཡོད། འདི་
དག་གི་གཟུགས་ནི་ཨ་མེ་རི་ཁ་གླིང་བྱང་མར་གནས་པའི་ཨར་གླིང་ཡུལ་མི་རང་བཞིན་
པའི་གཟུགས་དང་ཧ་ཅང་འདྲ།རུས་ཀྲང་འདི་དག་ཁི་རོ་མན་ནོན་ཕུག་པ་ནས་རྙེད་པས།
དེ་ལ་ཁི་རོ་མན་ནོན་གྱི་མི་ཟེར། ཁི་རོ་མན་ནོན་གྱི་མི་ནི་གདོད་མའི་མི་ཡིན་ཡང་མི་རྒྱུད་
འདིའི་རིས་མཐོ། གྷི་རེ་མལ་དྷི་ཞེས་པའི་ཕུག་པར་མི་རྒྱུད་གཞན་པ་ཞིག་བྱུང་བའི་རྗེས་
ཤུལ་རྙེད། མི་རྒྱུད་འདི་མི་ནག་གི་རིགས་ཡིན། གྷི་རེ་མལ་དྷིའི་མི་རྒྱུད་ནི་དེང་སང་ཨ་ཧྥེ་རི་
ཁ་གླིང་གི་ལྷོ་ཕྱོགས་ཀྱི་བྷོ་ཞི་པ་དང་ཧོ་ཐུན་ཐའོ་ཐ་པར་ཤིན་ཏུ་འདྲ།
མིའི་རིགས་ནི་ཐོག་མར་རིགས་རྒྱུད་གཉིས་སུ་མཆེད་པར་མངོན། ཕལ་ཆེ་བས་ཁི་
རོ་མན་ནོན་གྱི་མི་རྒྱུད་ནི་ཤ་མདོག་ཁམ་པ་ཡིན་ཞིང་། མི་རྒྱུད་འདི་བྱང་ཕྱོགས་སམ་ཤར་
ཕྱོགས་ནས་བྱུང་བར་འདོད་པ་དང་། གྷི་རེ་མལ་དྷིའི་མི་རྒྱུད་ནི་ཤ་མདོག་ནག་པོ་ཡིན་ཞིང་།
མི་རྒྱུད་འདི་སའི་གོ་ལའི་ཐིག་དམར་ལ་ཉེ་བའི་ཡུལ་ལས་བྱུང་བར་འདོད།ལྟ་བ་འདི་ཚོད་
དཔག་བྱས་པ་ཙམ་ལས།འདི་ལ་ཚན་རིག་དང་མཐུན་པའི་སྒྲུབ་བྱེད་ཁུངས་ཐུབ་མ་རྙེད།
ལོ་ཁྲི་བཞིའི་སྔོན་གྱི་གདོད་མའི་མི་དང་དེང་སང་གི་མིའི་ཤ་ཚུགས་ཧ་ཅང་འདྲ།
གདོད་མའི་མི་འདི་དག་གིས་ལུས་ལ་ཚོས་སྐུད་ཤེས་ཤིང་། འགྲོན་བུ་ཕྲེང་བར་བརྒྱུས་
ནས་མགུལ་རྒྱན་བཟོ་ཡང་ཤེས། རྡོ་དང་རུས་པའི་ངོས་ལ་རི་མོ་རྐོ་ཤེས་ཤིང༌། བྲག་ཕུག་
གི་ལྡེབས་ངོས་དང་བྲག་ངོས་འཇམ་པོར་རི་དྭགས་དང་གཅན་གཟན་གྱི་རི་མོ་སྟབས་
བདེའང་འབྲི་ཤེས།ཁོ་ཚོས་བཟོས་པའི་ཡོ་བྱད་ནི། ནེ་ཨན་དྷ་ཐཱ་ལའི་མིའི་ཡོ་བྱད་ལས་ཞིབ་
ཆ་ཆེ། མི་འདི་དག་གིས་བཟོས་པའི་ཡོ་བྱད་དང་བྲག་རིས། བརྐོས་མ་རྣམས་དངོས་མང་
བཤམས་སྟོན་ཁང་དུའང་ཉར་ཡོད།
གདོད་མའི་མིའི་རིགས་ཀྱིས།རྟ་རྒོད་གཟུགས་ཆུང་མན་རྩིད་ཅན་ཞིག་ཡོད་པ་དེ་
བརྔོན་ནས་དེའི་ཤ་ཟ་བཞིན་ཡོད། རྟ་རྒོད་གཟུགས་ཆུང་དེ་དག་རྩྭ་ཆུ་གར་འཛོམས་ལ་
འགྲོ་ཞིང་། གདོད་མའི་མི་རྣམས་ཀྱིས་རྟ་འདིའི་རྗེས་དེད་ནས་འགྲོ་བར་སྣང༌།འབྲོང་ཤ་
ཡང་གདོད་མའི་མི་ཡི་ཟས་གཙོ་བོ་ཞིག་ཡིན།གདོད་མའི་མི་རྣམས་ནི་གླང་ཆེན་སྤུ་རིང་ལ་
ཆ་རྒྱུས་གསལ་པོ་ཡོད་ཚོད། ཁོ་ཚོས་བྲིས་པའི་གླང་ཆེན་སྤུ་རིང་གི་རི་མོ་ནི་གསོན་ཉམས་
ཀྱིས་ཕྱུག་པའི་ཕྱིར་རོ། །གདོད་མའི་མིས་རི་དྭགས་གཤོར་ཚུལ་གྱི་རི་མོ་རབ་རིབ་ཅིག་ཡོད་
པར་བརྟགས་ན། དེའི་སྐབས་སུ་གདོད་མའི་མིས་དོང་རྙི་བརྐོས་ནས་གླང་ཆེན་སྤུ་རིང་
འཛིན་བཞིན་ཡོད།
སྐབས་འདིར་གདོད་མའི་མིས་མདུང་དང་རྡོ་ཡིས་རི་དྭགས་གསོད་པ་ལས།མདའ་
གཞུ་བཟོ་ཤེས་ཀྱིན་མེད། སྐབས་འདིའི་གདོད་མའི་མི་ལ་ཤ་ཁྱི་མེད་ལ། དུད་འགྲོ་བཏུལ་
ནས་སྒོ་ཟོག་ཏུ་སྐྱོང་ཐུབ་ཡོད་མེད་ཁ་ཚོན་མི་ཆོད། རི་མོ་ལ་རྟ་མགོ་བྲིས་པ་མང་ཞིང་། རྟ་
མགོ་རེ་གཉིས་ལ་མཐུར་བསྐོན་ཅིང༌། མཐུར་མདའ་ནི་རི་དྭགས་ཀྱི་རྒྱུས་པ་དང་པགས་
པས་བཟོས་པར་མངོན།སྐབས་དེའི་རྟའི་གཟུགས་ཆུང་བས་མི་ཐེག་དཀའ་བར་སྣང་། རྟ་
རྒོད་གཟུགས་ཆུང་དེ་དག་ལ་གདོད་མའི་མིས་བཅའ་ལག་ཙག་ཙིག་ཙམ་ལས་འགེལ་མི་
ཐུབ་སྙམ། མི་དེ་དག་གིས་སེམས་ཅན་གྱི་འོ་མ་བཞོ་ཤེས་མེད་པ་འདྲ།
གདོད་མའི་མི་འདིས་རི་དྭགས་ཀྱི་པགས་པས་སྦྲེའུ་བཟོ་ཤེས་ཀྱང་ཁང་པ་འབུབས་
ཤེས་མེད། འཇིམ་པས་མི་བཟོ་ཤེས་ཀྱང་རྫ་ཆས་བཟོ་ཤེས་མེད། ཐབ་ཆས་མ་བྱུང་བས་ཟས་
གཡོ་ཤེས་མེད། ལུས་ལ་རི་དྭགས་པགས་པ་ཙམ་གཡོག་པ་དང༌། ལུས་ཡོངས་སུ་ཚོས་བྱུགས་
ནས་གཅེར་བུར་སྡོད་པ་འདིས།ཁོ་ཚོས་རྨོ་འདེབས་དང་འཁལ་འཐག་བྱེད་མི་ཤེས་པ་་མཚོན།
མིའི་རིགས་ཀྱི་མེས་པོ་འདི་དག་གིས། རི་དྭགས་རྔོན་བཞིན་འཚོ་བ་བསྐྱལ་ཏེ། ཡོ་
རོབ་གླིང་དུ་ལོ་ཁྲི་གཅིག་ཙམ་ལ་བསྡད། རྗེས་སུ་གནམ་གཤིས་ལ་འགྱུར་ལྡོག་ཆེན་པོ་བྱུང་
བས་ཡུལ་གཞན་དུ་སྤོས། སྐབས་ཤིག་ནས་ཡོ་རོབ་གླིང་གི་གནམ་གཤིས་རིམ་གྱིས་དྲོ་བར་
གྱུར་པས། བྱང་ཤྭ་དང་འབྲོང་དང་རྟ་རྒོད་རྣམས་བྱང་ཕྱོགས་དང་ཤར་ཕྱོགས་སུ་རིམ་གྱིས་
སྤོས། ཡོ་རོབ་གླིང་གི་སྤང་ཐང་དག་ཏུ་རིམ་གྱིས་ནགས་ཚལ་རྒྱས་ཤིང༌། འབྲོང་དང་རྟ་རྒོད་
ཀྱི་ཁྱིམ་གཞིས་ཤྭ་དམར་གྱིས་བཟུང་། འཚོ་བའི་རྟེན་གཞིར་འཕོ་འགྱུར་ཆེན་པོ་བྱུང་བས།
ཡོ་བྱད་ཀྱི་ངོ་བོ་དང་བྱེད་ལས་ལའང་འགྱུར་བ་ཆེན་པོ་བྱུང་། སྐབས་ཤིག་ནས་གདོད་མའི་
མི་ཡིས་ཆུ་བོ་དང་མཚོ་ཡི་ཉ་ལ་བརྟེན་ནས་འཚོ་བ་སྐྱེལ་དགོས་བྱུང་བས། ཉའི་རུས་པས་
བཟོས་པའི་ཁབ་བྱུང་།མོར་ཐིས་ལེ་ཐས “སྐབས་འདིའི་རུས་ཁབ་ནི།ཕྱིས་སུ་བྱུང་བའི་རུས་
ཁབ་ལས་སྤུས་ཞིབ་ཅིང་ལེགས་པ་མ་ཟད། རིག་རྩལ་བསྐྱར་དར་གྱི་སྔོན་དུ་བྱུང་བའི་རུས་
ཁབ་ཐམས་ཅད་ལས་ཀྱང་སྤུས་ལེགས། དཔེར་ན་རོམ་པ་དག་གིས་བཟོས་པའི་རུས་ཁབ་ནི་
སྐབས་འདིའི་རུས་ཁབ་ཀྱི་དོ་ཟླ་མིན་པ་ལྟ་བུའོ།།” ཞེས་གསུངས།
ལོ་ཆིག་ཁྲི་གཉིས་སྟོང་ནས་ཆིག་ཁྲི་ལྔ་སྟོང་གི་སྔོན་རོལ་ཏུ། མི་རྒྱུད་གསར་པ་ཞིག་
སི་ཕེན་གྱི་ལྷོ་ཕྱོགས་སུ་སླེབས། འདི་ཚོས་བྲག་ངོས་སུ་གསོན་ཉམས་ཀྱིས་ཕྱུག་པའི་རི་མོ་ངོ་
མཚར་བ་མང་དུ་བྲིས་ཡོད། མི་རྒྱུད་འདི་ཨ་གཟེ་ལེ་ཡའི་ཕུག་པར་བསྡད་པས། དེ་ལ་ཨ་
གཟེ་ལེ་ཡའི་མི་ཟེར། ཨ་གཟེ་ལེ་ཡའི་མི་ནི།མགོ་ལ་བྱ་སྒྲོའི་རྒྱན་འདོགས་པར་དགའ། མདའ་
གཞུ་བཟོ་ཤེས། འདི་ཚོས་ཐིག་རིས་སླ་མོས་བྲི་བྱའི་གཟུགས་གསོན་ཉམས་ལྡན་པར་བྲིས་
ཡོད། དཔེར་ན་གཞུང་ཐིག་གཅིག་དང་འཕྲེད་ཐིག་གཉིས་གསུམ་བྲིས་ནས་མིའི་གཟུགས་
མཚོན་པར་བྱས་ཡོད་པ་ལྟ་བུའོ། །ཐིག་རིས་སླ་མོས་དཔེ་རིས་འབྲི་བ་འདིས། མི་རྒྱུད་འདི་
ལ་ཡི་གེ་བཟོ་བའི་བློ་ཐོག་མར་སྐྱེས་པ་མཚོན། ཁོ་ཚོས་རི་དྭགས་རྔོན་པའི་རྣམ་པ་དང༌
ཐིག་རིས་ཀྱི་རྟགས་མང་པོ་བྲིས་ཡོད། རི་མོ་ཞིག་ཏུ་མི་གཉིས་ཀྱིས་སྦྲང་ཚང་དུད་པས་
གདུག་བཞིན་པའི་རྣམ་པ་ཞིག་ཀྱང་བྲིས་འདུག
མི་འདི་དག་གིས་ཡོ་བྱད་བཟོ་ཤེས་པ་ཙམ་ལས་གཞན་མི་ཤེས་པས། འདི་ཚོ་ནི་རྡོ་
ཆས་རྙིང་པའི་དུས་རབས་ཀྱི་མི་རྒྱུད་ཆེས་མཐའ་མ་ཡིན་པར་འདོད། ལོ་ཆིག་ཁྲིའམ་ཆིག་
ཁྲི་གཉིས་སྟོང་གི་སྔོན་རོལ་ཏུ། ཡོ་རོབ་གླིང་དུ་མི་རྒྱུད་གསར་པ་ཞིག་བྱུང༌། མི་རྒྱུད་འདིས་
ཡོ་བྱད་གཞོག་ཅིང་བརྡར་ནས་འཇམ་པོར་བཟོ་ཤེས་པ་མ་ཟད། རྨོ་འདེབས་ཀྱང་བྱེད་ཤེས།
རྡོ་ཆས་གསར་པའི་དུས་རབས་ནི་སྐབས་འདི་ནས་བྱུང་བ་ཡིན།
ལོ་བཅུ་ཕྲག་འགའི་སྔོན་དུ། ཐ་གཟི་མེ་ནེ་ཡ་ཞེས་པའི་གླིང་ཕྲན་ཤིན་ཏུ་འགོལ་པོ་
ཞིག་ཏུ་མི་རྒྱུད་མཚར་པོ་ཞིག་ཡོད་པ་ཤེས། ཁོ་ཚོའི་ལུས་སྟོབས་དང་རིག་སྟོབས་ཡོ་རོབ་
གླིང་གི་གནའ་བོའི་མི་རྒྱུད་འདི་ལས་ཤིན་ཏུ་དམན། གནའ་བོར་ས་ཁམས་ཀྱི་འཕོ་འགྱུར་
ཆེན་པོས་མི་རྒྱུད་འདི་མིའི་རིགས་དང་རིང་དུ་བཀར་བས།འཕེལ་འགྱུར་གྱི་གོ་སྐབས་མ་
བྱུང་བའི་དབང་གིས། འདི་ཚོར་ལུས་སེམས་ཡར་རྒྱས་བྱུང་བ་ལྟ་ཅི། སྔར་ལས་ཀྱང་ཉམས་
པར་མངོན། ཁོ་ཚོས་འགྲོན་བུ་དང་རི་དྭགས་ཆུང་རིགས་བརྔོན་པར་བརྟེན་ནས་འཚོ་
བ་སྐྱེལ་ཞིང༌། ཕུག་པ་དང་སྐྱིབས་ལ་བརྟེན་ཏེ། འཕྲལ་སྡོད་བྱེད་ཐབས་ཙམ་ལས་གཏན་
ཆགས་བྱེད་མ་ཐུབ་པས། དེང་སང་ཡང་གདོད་མའི་མི་ཡི་འཚོ་ཐབས་ཀྱིས་དུས་འདའ་བར་
བྱེད། འདི་དག་མིའི་རིགས་ཡིན་ནའང༌། ཁོ་ཚོར་གདོད་མའི་མི་ཡི་ལག་རྩལ་མེད་པ་མ་ཟད།
མཛེས་དཔྱོད་ཀྱི་ནུས་པ་ཙམ་ཡང་མེད།

ལེའུ་བཅུ་གཉིས་པ། གདོད་མའི་མི་ཡི་བསམ་བློ།

མིའི་རིགས་འཇིག་རྟེན་འདིར་ཐོག་མར་བྱུང་བའི་སྐབས་སུ། ཁོ་ཚོའི་བསམ་བློ་གཏོང་
སྟངས་ནི་གང་འདྲ་ཡིན་ཞེ་ན། ལེའུ་འདིར་བདག་གིས་སྤོབས་པ་བསྐྱེད་ནས་བསྐལ་དོན་
འདི་ལ་དཔྱད་པར་བྱ་བའོ། །ལོ་ཁྲི་བཞིའི་སྔ་རོལ་ཏུ། གདོད་མའི་མི་ཡིས་ལོ་ཏོག་འདེབས་
མི་ཤེས་པས། ཁོ་ཚོས་རི་དྭགས་རྔོན་བཞིན་ཡུལ་ངེས་མེད་དུ་ལྟོ་འཚོལ་བར་འགྲོ་དགོས་ཀྱི་
ཡོད། འོ་ན་དུས་དེར་ཁོ་ཚོའི་བསམ་བློ་གཏོང་སྟངས་དེ་གང་འདྲ་ཡིན་ཞེ་ན། འདིའི་སྐབས་
སུ་མིའི་རིགས་ལ་ཡི་གེ་མ་བྱུང་ཞིང༌། མིའི་བསམ་ཚུལ་འགོད་ཐབས་མ་མཆིས་པས། ང་
ཚོས་དེང་སང་གི་མིའི་བསམ་བློ་གཏོང་ཚུལ་ལ་བརྟེན་ནས་ཚོད་དཔག་བྱེད་པ་ལས་ཐབས་
གཞན་མེད།
ཚན་རིག་པས་གདོད་མའི་མི་ཡི་བསམ་བློར་ཞིབ་འཇུག་བྱེད་པ་ལ་ཐབས་ཤེས་སྣ་
ཚོགས་བསྟེན་མྱོང༌། དེང་སང་གི་སེམས་ཁམས་དབྱེ་ཞིབ་རིག་པའི་ཞིབ་འཇུག་བྱེད་ཐབས་
ཤིག་སྟེ། བྱིས་པ་སྤྱི་ཚོགས་ཀྱི་འཚོ་བར་གོམས་ཐབས་སུ་བྱིས་པའི་ངར་འཛིན་གྱི་སེམས་
བྱུང་དང་ལྷན་སྐྱེས་ཀྱི་རང་ཤེད་ཚ་པོ་དེ་སྐྱུང་བྱེད་དུ་འགོག་པ། འཆོས་པ། སྡོམ་པ། འགེབ་
པ་བཅས་ཀྱི་ཐབས་སྤྱད་པ་འདིས། མིའི་ལོ་རྒྱུས་ཞིབ་འཇུག་བྱ་བར་ལམ་སྲོལ་གསར་པ་
ཕྱེ་ཞིང་། གདོད་མའི་མི་ཡི་བསམ་བློར་ཞིབ་འཇུག་བྱེད་པར་བློ་སྐྱེད་ཆེན་པོ་བྱུང་། གཞན་
ཡང༌། དེང་སང་གི་ཡུལ་ལ་ལར་གནས་པའི་ཤེས་རིག་ཡར་རྒྱས་མ་བྱུང་བའི་མིའི་བསམ་
བློ་དང་གོམས་གཤིས་ལ་ཞིབ་འཇུག་བྱས་པས་ཀྱང་གྲུབ་འབྲས་ཕུན་སུམ་ཚོགས་པ་ཐོབ
དམངས་ཁྲོད་ཀྱི་ངག་རྒྱུན་སྣ་ཚོགས་དང་། དེང་རབས་ཀྱི་ཤེས་རིག་དར་བའི་སྤྱི་ཚོགས་སུ་
སྔར་བཞིན་ཐེར་ཟུག་ཏུ་གནས་པའི་རྨོངས་དད་དང་ཕྱོགས་ལྷུང་གིས་ཀྱང་དང་པོའི་མིའི་
རིགས་ཀྱི་བསམ་བློ་མཚོན་ཐུབ་པ་མ་ཟད། གནའ་བོའི་སྐུ་འདྲ། རི་མོ། རྟགས། བརྐོས་མ་
སོགས་གནའ་རྫས་ཀྱིས་ཀྱང་གདོད་མའི་མི་ཡི་བསམ་བློ་མཚོན་ཐུབ་པས། འདི་དག་ཀྱང་
ཞིབ་འཇུག་བྱ་བའི་གནས་ཡིན་ནོ། །མིའི་རིགས་ཀྱིས་བཞག་པའི་གནའ་རྫས་རྙེད་པ་ཇེ་མང་
དུ་གྱུར་ཅིང་། དེ་དག་ལས་གདོད་མའི་མི་རྣམས་གང་ལ་མོས་པ་ཆེ་བ་དང་། གང་ལ་མཐོང་
ཆེན་བྱེད་པ་དང༌།ཆེས་བརྗེད་མི་འདོད་པའི་དངོས་པོ་དེ་གང་ཡིན་པ་སོགས་དཔོག་ནུས།
གདོད་མའི་མི་ཡི་བློ་ནི་བྱིས་པའི་བློ་ལྟར་རི་མོ་དུ་མ་སྟར་ལ་བརྒྱུས་པའི་ཕྲེང་བ་
ལྟ་བུ་ཡིན། གདོད་མའི་མིས་ཐོག་མར་སེམས་ལ་གཟུགས་རིས་ཤིག་དྲན་པར་བྱས་ནས།
གཟུགས་རིས་དེ་དག་སེམས་ངོར་འཆར་བའི་ཚེ། དེས་ཀུན་སློང་བསྐྱེད་ནས་བྱ་བ་བྱེད་
དོ། །དེང་གི་བྱིས་པ་དང་སློབ་གསོའི་སྐལ་བ་མ་ཐོབ་པའི་མི་དར་མ་དག་ཀྱང་དེ་ལྟར་ཡིན།
མིའི་རིགས་ལ་བསམ་གཞིག་གི་ནུས་པ་བྱུང་བ་ཧ་ཅང་འཕྱིས། བསམ་གཞིག་གི་ནུས་པས་
མིའི་རིགས་ཀྱི་འཚོ་བར་ཕན་ཐོགས་བྱུང་བའི་ལོ་རྒྱུས་ནི་ལོ་སུམ་སྟོང་ཙམ་ལས་མེད། རང་
སྣང་གང་དྲན་དང་རང་སྣང་གང་མོས་ལྟར་བྱ་བ་བྱེད་མི་དེང་སང་ཡང་མང་ཞིང་། རང་
བློར་ཁ་ལོ་སྒྱུར་ཐུབ་མཁན་ནི་སྲིད་མཐའ་ཙམ་མོ།།
གདོད་མའི་མི་ནི་ཁྱིམ་རྒྱུད་ལྟར་མཉམ་དུ་གནས་ཡོད་ཤས་ཆེ། མིའི་རིགས་ཀྱི་ཐོག་
མའི་ཚོ་བ་ནི། ཐོག་མའི་འོ་འཐུང་སྲོག་ཆགས་ཀྱི་ཁྱུ་ཚོགས་ལྟར་ཁྱིམ་རྒྱུད་གཅིག་གི་མིས་
གྲུབ་པ་ཡིན་ཤས་ཆེ། མིའི་ཚོ་བ་གཤའ་མ་ཞིག་ཆགས་དགོས་ན། མིས་རང་གི་ངར་འཛིན་གྱི་
བློ་དེ་སྡོམ་པ་དང༌། དར་མས་ཕ་མར་བཀུར་བ་དང༌། ཚོ་བའི་རྒན་པ་དག་གིས་ན་གཞོན་
ལ་ཕྲག་དོག་མི་བྱེད་པ་དང༌། ཨ་མས་རང་གི་བུ་ཕྲུག་ལ་མིག་དཔེ་བཟང་པོ་སྟོན་པ་སོགས་
ལ་རག་ལས་སོ། །མིའི་རིགས་ནི་བྱིས་པ་དར་ལ་བབས་ཚེ་ཕ་མ་དང་གྱེས་ནས་བཟའ་ཟླ་
འཚོལ་བ་དང་། ཁེར་རྐྱང་དུ་བསྡད་ནས་འཚོ་བ་སྐྱེལ་ཚེ་ཉེན་ཁ་དང་གནོད་འཚེར་དོགས་
དགོས་པ་སྟེ། འགལ་འདུའི་ཕུང་པོ་འདི་ལ་བརྟེན་ནས་འཕེལ་རྒྱས་བྱུང་བ་རེད། མིའི་རིག་
པའི་མཁས་དབང་ཨ་ཐ་ཁེང་སན་གྱིས《གདོད་མའི་བཅས་ཁྲིམས》 ཞེས་བྱ་བར་གདོད་
མའི་མི་ཡི་འཚོ་བའི་གོམས་སྲོལ་ལམ་འཛེམ་བྱ་མང་པོ་གསུངས་ཡོད། ཁོང་གིས་གདོད་
མའི་མི་རྣམས་མཉམ་པོར་ཚོགས་ནས་འཚོ་བ་སྐྱེལ་བའི་ཚེ། མིའི་བསམ་པ་ནི་སྡོམ་ཞིང་
ཚོད་འཛིན་བྱ་དགོས་པས། འཛེམ་བྱའམ་གོམས་སྲོལ་ནི་གདོད་མའི་ཚོ་བར་མེད་དུ་མི་རུང་
བ་ཡིན་པར་འདོད། ཨ་ཐ་ཁེང་སན་གྱི་ལྟ་བ་འདི་སེམས་ཁམས་དབྱེ་ཞིབ་རིག་པའི་མཁས་
པས་ར་སྤྲོད་བྱས་ཡོད།
མཁས་པ་ལ་ལས། གདོད་མའི་མིའི་རྒད་པོ་ལ་བཀུར་བ་དང་རྒད་མོ་ལ་དུང་བའི་བློ་
ནི། མིའི་རྟོག་པ་དང་རྨི་ལམ་གྱི་བྱེད་ལས་ཀྱིས་སྒྲོ་འདོགས་དང་རྟོག་བཟོ་བྱས་པ་འདིས། ཕོ་
ལྷ་དང་མོ་ལྷའི་ཐ་སྙད་ཆགས་པ་དང་གདོད་མའི་ཆོས་ལུགས་འབྱུང་བ་ལ་ནུས་པ་ཆེན་པོ་
བཏོན་ཡོད་པར་འདོད། གདོད་མའི་སྤྱི་ཚོགས་སུ། མི་དྲིན་ཅན་དང་མི་སྟོབས་ཆེན་ལ་ཤིན་
ཏུ་བཀུར་བས། མི་དེ་དག་ཚེ་ལས་འདས་རྗེས། ཚེ་དང་ལྡན་པའི་མིའི་རྨི་ལམ་དུ་འདས་པོ་
དེ་ཡང་ཡང་འཁོར་ཞིང༌། ཚེ་དང་ལྡན་པའི་མིས་འདས་པོ་དེ་དག་འཇིག་རྟེན་ལས་འདས་
པའི་ཞིང་ཁམས་ཤིག་ཏུ་ཕྱིན་པ་ལས།ཤི་བ་མ་ཡིན་ནོ་སྙམ་པའི་བཀུར་སེམས་དེ་རིམ་གྱིས་
དད་པ་དང་འཇིགས་སྣང་དུ་གྱུར་ཏོ། །
བྱིས་པའི་རྨི་ལམ།འཆར་སྒོ།འཇིགས་སྣང་ནི་མི་དར་མ་རྣམས་ལས་ལྷག་པར་གསལ་
པོ་ཡིན། གདོད་མའི་མིའི་བློ་ནི་བྱིས་པ་དང་འདྲ་ལ། སྲོག་ཆགས་གཞན་དང་ཡང་ཤིན་ཏུ་
འདྲ། གདོད་མའི་མི་ཡིས་སྲོག་ཆགས་གཞན་ལའང་ཆགས་སྡང་དང་ཀུན་སློང་རང་དང་
འདྲ་བར་ཡོད་པར་འདོད་པས། གདོད་མའི་མིས་སྲོག་ཆགས་ནི་དགྲ་བོ། གྲོགས་པོ། ལྷ་
སོགས་ལ་རྟོག་བཟོ་བྱས། རྡོ་ཆས་རྙིང་པའི་དུས་རབས་སུ་རྡོ་ཡ་མ་གཟུགས་དང་། ཤིང་
མཛེར་དང་ལྗོན་ཤིང་གཟུགས་མཚར་པོ་དེ་དག་གདོད་མའི་མི་ཡི་སྣང་ངོར་གང་འདྲར་
ཡོད་པ་དང་། དེར་ནུས་པ་ཆེན་པོ་གང་འདྲ་ཐོན་པ་དང་། དེ་དང་འབྲེལ་བའི་རྨི་ལམ་
དང་སེམས་ཀྱི་འཆར་སྒོ་སྣ་ཚོགས་ནས་གཏམ་རྒྱུད་དང་ངག་རྒྱུན་ཡ་མཚན་པོ་དེ་དག་ཇི་
ལྟར་བྱུང་བ་གསལ་པོར་ཤེས་འདོད་ན། འུ་ཅག་རྟོག་བཟོ་བྱེད་མཁས་པའི་བྱིས་པའི་གནས་
སྐབས་ལ་ཕྱིར་ལོག་པ་ལས་འོས་མེད། གཏམ་རྒྱུད་དེ་དག་ལས་འགའ་ཞིག་བཤད་སླ་ཞིང་
བློར་འཛིན་སླ་བས། ཨ་མས་གཏམ་རྒྱུད་དེ་དག་རང་གི་ཕྲུ་གུར་བཤད། ཕྲུ་གུ་དག་གིས་མི་
རབས་རྗེས་མར་བཤད་པས་ངག་རྒྱུན་དུ་གྱུར།
དེང་སང་རབ་རྟོག་གི་བློ་གྲོས་དང་ལྡན་པའི་བྱིས་པ་དག་གིས། རང་ཉིད་དགའ་བའི་
རྩེད་ཆས་དང་སྲོག་ཆགས་སམ། ཡང་ན་མི་དང་དུད་འགྲོ་གཞི་གཅིག་ཏུ་བཟོས་པའི་སྲོག་
ཆགས་ཡ་མ་གཟུགས་དེ་མི་སྣ་གཙོ་བོར་བྱས་ཏེ། གཏམ་རྒྱུད་རིང་ཞིང་རིང་བ་ཞིག་བསྒྲིགས་
ནས་གཞན་ལ་བཤད་པ་ལྟར། གདོད་མའི་མིས་ཀྱང་དེ་ལྟར་བསམ་བློ་གཏོང་ཤས་ཆེ་བ་མ་
ཟད། གཏམ་རྒྱུད་ཀྱི་མི་སྣ་གཙོ་བོ་དེ་དག་མི་དངོས་ཡོད་ཅིག་ཡིན་པར་འདོད་ཤས་ཆེ།
ང་ཚོས་དེང་སང་རྩར་ཆོད་པའི་དང་པོའི་མི་དེ་དག་གཞན་ལ་འབྲེལ་འདྲིས་བྱེད་
ཤིན་ཏུ་མཁས་པོ་ཡིན་ཤས་ཆེ། གལ་སྲིད་དེ་ལྟར་ཡིན་ན་ཡོན་ཏན་འདི་ཁོ་ནས་ཀྱང་མི་དེ་
དག་ནེ་ཨན་དྷ་ཐཱ་ལའི་མི་ལས་རིགས་མཐོ་བར་བརྩིས་ཆོག རྒྱུ་མཚན་ནི་ནེ་ཨན་དྷ་ཐཱ་ལའི་
མི་ནི་སྐད་ཆ་བཤད་མི་ཤེས་པའི་སྲོག་ཆགས་ཤིག་ཡིན་ཤས་ཆེ་བའི་ཕྱིར་རོ། ། གདོད་མའི་
མི་ལ་ཐ་སྙད་ཉུང་ཟད་ཙམ་ལས་མེད་པས། ཁོ་ཚོས་བསམ་ཚུལ་བཤད་དགོས་ཚེ་ལུས་ཀྱི་
སྟངས་སྟབས་དང་ལག་པའི་བརྡ་ལ་བརྟེན་ནས་བརྡ་སྤྲོད་དགོས་པ་ཞིག་ཀྱང་ཡིན་སྲིད།
གདོད་མའི་མི་ནི་ཇི་ལྟར་རྨོངས་ནའང༌། རྒྱུ་དང་འབྲས་བུའི་འབྲེལ་བ་ནི་ཤེས་ཡོད་
པར་སྣང་། འོན་ཀྱང་གདོད་མའི་མི་ཡི་རྒྱུ་འབྲས་ཀྱི་འབྲེལ་བར་དཔྱོད་པའི་ནུས་པ་ཞན་
པས། ཁོ་ཚོས་རྒྱུན་པར་འབྲས་བུ་དང་འབྲས་བུ་དེ་སྐྱེད་བྱེད་ཀྱི་རྒྱུ་མ་ཡིན་པ་གཉིས་སྦྲེལ་
ཏེ། “ཁྱེད་ཀྱིས་ལས་འདི་ལྟར་བྱས་ན། ཁྱེད་ལ་འབྲས་བུའང་འདི་ལྟར་འབྱུང་བར” འདོད།
དཔེར་ན། “ཕྲུ་གུར་ཤིང་ཏོག་དུག་ཅན་བཟའ་རུ་བཅུག་ན་ཕྲུ་གུ་ཤི་བས། དགྲ་བོ་སྟོབས་པོ་
ཆེའི་སྙིང་བཏོན་ནས་ཟོས་ན་སྙིང་སྟོབས་ཀྱང་ཆེ་བར་འགྱུར་བར” འདོད་པ་ལྟ་བུའོ། །འདི་
གཉིས་ལས་སྔ་མར་རྒྱུ་འབྲས་ཀྱི་འབྲེལ་བ་ཡོད་ཀྱང་། ཕྱི་མར་རྒྱུ་འབྲས་ཀྱི་འབྲེལ་བ་མེད།
གདོད་མའི་མི་ཡི་རྒྱུ་འབྲས་ངོས་འཛིན་སྟངས་འདི་ལ་བེམ་ལྷ་མཆོད་པའི་ལྟ་བ་ཟེར། བེམ་
ལྷ་མཆོད་པའི་ལྟ་བ་ནི་གདོད་མའི་མི་ཡི་ཚན་རིག་ཡིན། གདོད་མའི་མིའི་ཚན་རིག་ནི་རང་
གི་བློའི་རྟོག་པ་ཁོ་ནའི་རྗེས་སུ་འབྲང་བ་ལས། དེར་གཞུང་ལུགས་མེད་ཅིང་བརྒལ་བརྟག་
ཀྱང་མི་བྱེད་པས་སྐྱོན་སྣ་ཚོགས་འབྱུང༌།
རྒྱུ་དང་འབྲས་བུའི་བར་འཕལ་ཀ་སྤྲོད་རྒྱུ་ནི་དེ་འདྲའི་ཁག་པོ་མིན་པས། མི་ཕལ་ཆེ་
བས་རྒྱུ་འབྲས་ཀྱི་འཕལ་ཀ་འཕྲོད་པ་རེད། སྐབས་འགར་རྒྱུ་དང་འབྲས་བུའི་བར་ལ་ནོར་
འཁྲུལ་འབྱུང་ཡང་། ལག་ལེན་ལ་བརྟེན་ནས་ནོར་འཁྲུལ་རིམ་གྱིས་འཆོས་ཐུབ། འོན་ཀྱང་
གདོད་མའི་མིས་དཀའ་གནད་ཆེན་པོ་ཞིག་ལ་འབད་པ་དུ་མས་དཔྱད་ཀྱང༌། དཔྱད་འབྲས་
ཕལ་ཆེར་ནོར་བ་ཡིན། ནོར་འཁྲུལ་ཕལ་ཆེ་བ་ནི་ཚབས་ཆུང་བས་གདོད་མའི་མིས་ངོས་
ཟིན་དཀའ་བར་སྣང་ངོ་།།
འོ་ན་གདོད་མའི་མིའི་དཀའ་གནད་ཆེན་པོ་དེ་གང་ཡིན་ཞེ་ན། རི་དྭགས་མང་པོ་
བརྔོན་རྒྱུ་དང༌། ཉ་དང་ཆུ་འབུ་མང་པོ་གཟུང་རྒྱུ་དེ་ཡིན། དཀའ་གནད་འདི་དག་ཐག་ཆོད་
པར་རེ་བའི་འདུན་པ་དྲག་པོས་ཀུན་ནས་བསླངས་པས། ཁོ་ཚོར་ལྷ་ཡོད་མེད་ལ་ཐེ་ཚོམ་ཅི་
ཡང་མེད་པ་མ་ཟད། ལྷ་མཆོད་ན་རང་གི་འདོད་དོན་མྱུར་དུ་འགྲུབ་པར་འདོད་པས། ལྷ་
ལ་གསོལ་མཆོད་བྱེད་པ་དང་མོ་ལུང་ཞུ་བའི་སྲོལ་བྱུང༌། གདོད་མའི་མི་ཡིས་སྐྱེ་རྒ་ན་འཆི་
ལ་སེམས་ཁྲལ་ཆེན་པོ་བྱེད། དུས་དེར་སྐབས་འགར་ནད་ཡམས་ཀྱིས་མི་མང་པོ་ཤི་བ་དང་།
སྐབས་འགར་ནད་ལྗིད་མོས་བཏབ་ནས་ན་ཟུག་དྲག་པོས་མནར་བ་དང་། ནད་ངོས་མ་
ཟིན་པར་ཤི་བ་སོགས་ཀྱིས་སེམས་འཁྲུགས་ཏེ། གདོད་མའི་མི་ལ་སེམས་རྣལ་དུ་མི་གནས་
པའི་སྤྱོད་པ་སྣ་ཚོགས་བྱུང་། གདོད་མའི་མི་ནི་བྱིས་པ་དང་འདྲ་བར་འཇིགས་སྣང་སློང་
ཤིན་ཏུ་སླ། སེམས་ཀྱི་རྣམ་རྟོག་གམ་རྨི་ལམ་ལ་བརྟེན་ནས་ཚོད་དཔག་བྱས་ཏེ། མི་ཆེ་
མོར་དམོད་བོར་བའམ། ཡང་ན་མི་དང་སྲོག་ཆགས། དངོས་པོ་ཞིག་ལ་འཕྲིན་བཅོལ་བྱེད་
པའི་སྲོལ་བྱུང་།
གདོད་མའི་ཚོ་བའི་རྒན་རྒོན་དང་མི་དབང་གྲགས་ཅན་ལའང་རྣམ་རྟོག་དང་
འཇིགས་སྣང་ཆེན་པོ་སྐྱེ་མོད། འོན་ཀྱང་ཁོ་ཚོ་གཞན་ལས་དབང་གྲགས་ཆེ་བས། རང་གི་
རྣམ་རྟོག་དང་འཇིགས་སྣང་ནི་གཞན་ལས་འགོ་ནོན་པ་མ་ཟད། ད་དུང་ཚོ་བ་གཞན་ལ་
སོང་ནས་ཁ་ཏ་བསླབ་བྱ་བྱེད་པར་སྣང༌། འདི་ཚོས་ཅི་ཞིག་ནི་ཟློག་ཐབས་མེད་པ་དང་། ཅི་
ཞིག་ནི་ལྟས་མི་ལེགས་པ་དང༌། ཅི་ཞིག་ནི་ལྟས་བཟང་པོ་ཡིན་པར་སྟོན་ཤེས། ཐོག་མའི་
མཆོད་དཔོན་ནི་བེམ་ལྷ་མཆོད་པར་མཁས་པའི་ལྷ་པ་ཡིན། ཁ་ཏ་བསླབ་བྱ། མ་འོངས་
ལུང་བསྟན། རྨི་ལམ་བརྟག་པ། གཡང་འགུགས་བགེགས་སེལ་བྱེད་པ་ནི་ལྷ་པའི་བྱ་བ་ཡིན།
གདོད་མའི་ཆོས་ནི་ཆོ་ག་དང་གོམས་གཤིས་ཙམ་ཡིན་པས། དེང་སང་གི་ཆོས་ལུགས་དང་
ཁྱད་པར་ཆེ། གདོད་མའི་མཆོད་དཔོན་གྱི་བསྒྲུབ་བྱའི་ཆོ་ག་ནི་སྐབས་དེའི་གདོད་མའི་ཚན་
རིག་ཡིན་ནོ། །

ལེའུ་བཅུ་གསུམ་པ། ས་ཞིང་རྨོ་འདེབས་བྱེད་པའི་དུས་རབས།

ཉེ་བའི་ལོ་ལྔ་བཅུའི་རིང་ལ།མིའི་རིགས་ཀྱིས་དུས་ནམ་ནས་རྨོ་འདེབས་བྱས་པ་དང༌།
དུས་ནམ་ནས་གནས་གཏན་ཆགས་བྱས་པར་ཚན་རིག་པས་ཞིབ་འཇུག་རྩར་གཅོད་མང་
དུ་བྱས། ད་ཕན་འདིའི་སྐོར་གྱི་དཔྱད་གཞི་ཉུང་ཤས་ཤིག་ལས་རྩར་མ་ཆོད། སྤྱི་ལོའི་སྔོན་
གྱི15000ལོ་ནས12000ལོའི་བར་དུ། ཨ་གཟེ་ལེ་ཡའི་མི་རྣམས་སི་ཕེན་བྱང་ཕྱོགས་སུ་གཞིས་
ཆགས་ཤིང༌། རི་དྭགས་རྔོན་པའི་ཚོ་བའི་ལྷག་མ་འགའ་ཤར་ཕྱོགས་དང་བྱང་ཕྱོགས་སུ་རུ་
སྤོ་བའི་སྐབས་སུ། ཚོ་བ་འགས་ཨ་ཧྥེ་རི་ཁའི་བྱང་ཕྱོགས་དང་། ཨེ་ཞ་ཡའི་ནུབ་ཕྱོགས་ཀྱི་
ད་ལྟའི་ས་དབུས་རྒྱ་མཚོར་ནུབ་པའི་གཤོངས་ས་ཆེན་པོར་སྲོག་ཆགས་ཁྱིམ་དུ་བཀུག་ནས་
བཏུལ་ཅིང༌། ས་རྒོད་ཞིང་དུ་རྨོས་ནས་ལོ་ཏོག་བཏབ། འདི་ཚོས་རང་གི་མེས་པོའི་རི་དྭགས་
རྔོན་བྱེད་ཀྱི་ལག་ཆ་བཟོ་བའི་ལག་རྩལ་དེ་རྒྱུད་འཛིན་བྱས་པ་མ་ཟད། འདི་དག་གིས་རྡོ་
ཆས།རྩི་ཤིང་གི་སྣོད་སྤྱད།རྫ་ཆས་སྟབས་བདེ་སོགས་ཀྱང་བཟོ་ཤེས་ཡོད་པར་སྣང་།
སྐབས་འདིར་མིའི་རིགས་ཀྱི་ཤེས་རིག་གི་ཚད་ནི་རྡོ་ཆས་གསར་པའི་དུས་རབས་སུ་
སླེབས་ཡོད། རྡོ་ཆས་གསར་པའི་དུས་རབས་ནི། སྔོན་གྱི་ཁི་རོ་མན་ནོན་གྱི་མི་དང་གྷི་རེ་
མལ་དྷིའི་མི་དང་ཨ་གཟེ་ལེ་ཡའི་མིས་མཚོན་པའི་རྡོ་ཆས་རྙིང་པའི་དུས་རབས་དང་བསྡུར་
ན། ངོ་བོའི་ཆ་ལ་ཁྱད་པར་ཆེན་པོ་ཡོད། རྡོ་ཆས་གསར་པའི་དུས་རབས་ལ། མིའི་རིགས་
སའི་གོ་ལའི་དྲོ་ཡུལ་རྣམས་ལ་སྤོས་ནས་གཞིས་ཆགས། སྐབས་འདིར་མིའི་རིགས་ལ་རྩི་ཤིང་
འདེབས་འཛུགས། སྲོག་ཆགས་འདུལ་གསོ། ཡོ་བྱད་བཟོ་བཅོས་བྱེད་པ་སོགས་ཀྱི་ལག་ཤེས་
གསར་པ་བྱུང་ཞིང༌། ཚོ་བ་དང་ཚོ་བའི་བར་ལ་ལད་མོ་དང་སློབ་སྦྱོང་བྱས་པས། ལག་རྩལ་
ནི་འཛམ་གླིང་གི་ཡུལ་གྲུ་དུ་མར་དར་ཞིང་རྒྱས། སྤྱི་ལོའི་སྔོན་གྱི10000ལོ་ཡས་མས་སུ། མིའི་
རིགས་ཕལ་ཆེ་བ་རྡོ་ཆས་གསར་པའི་དུས་རབས་སུ་སླེབས།
དེང་སང་ལོ་ཏོག་གདབ་པ། བརྔ་བ། བསྐམ་པ། ཕྱེ་མར་བཏག་པ་སོགས་ཀྱི་བྱ་བའི་
རིམ་པ་ནི་རྒྱུན་ཤེས་སུ་ཆགས་པས། སའི་གོ་ལ་ནི་ཟླུམ་པོ་ཡིན་པར་འདོད་པ་ལྟར་དོགས་
སློང་བྱེད་མཁན་གཅིག་ཀྱང་མེད། གནའ་བོའི་ལས་ཀ་དང་བསམ་གཞིག་བྱེད་སྟངས་དེ་
དེང་སྐབས་ཀྱི་མིའི་གོམས་གཤིས་སུ་ཆགས་པས། ལ་ལས་འདི་ལྟར་མི་བྱེད་ན་ཇི་ལྟར་བྱ་
དགོས་ཞེས་འདྲིའང་སྲིད་མོད། འོན་ཀྱང་ལོ་ཁྲི་གཉིས་སྔོན་གྱི་གདོད་མའི་མི་རྣམས་ལ་
མཚོན་ན། དེ་ནི་ལས་སླ་མོ་ཞིག་ག་ལ་ཡིན།གདོད་མའི་མིས་ཐབས་ཤེས་བཟང་པོ་སྣ་གཅིག་
རྙེད་པ་ལའང་ཚོད་ལྟ་བགྲང་གིས་མི་ལང་བ་བྱ་དགོས་ཀྱི་ཡོད། ཁོ་ཚོར་རྒྱུན་པར་འཁྲུལ་
ཤེས་སྣ་ཚོགས་འབྱུང་བས་ནོར་འཁྲུལ་མང་པོ་འབྱུང་ཞིང༌། དཔྱད་འབྲས་མ་ནོར་བ་སྣ་
གཅིག་ཐོབ་པ་ལའང་དཀའ་བ་གྲངས་མེད་སྤྱད་དགོས་ཀྱི་ཡོད། ས་དབུས་རྒྱ་མཚོའི་ཡུལ་ཁ་
ཤས་སུ། སྐབས་དེར་མ་བཏབ་པའི་གྲོ་རྒོད་ཅིག་སྐྱེས་ཡོད་པ་ཡུལ་མིས་གྲོ་ཞིབ་ཏུ་བཏགས་
པར་སྣང་། འདིས་གདོད་མའི་མིས་ཞིང་འདེབས་མ་ཤེས་གོང་ནས་གྲོ་ཞིབ་འཐག་ཤེས་ཤིང༌།
མིའི་རིགས་ཀྱིས་ལོ་ཏོག་འདེབས་མ་ཤེས་གོང་ནས་བསྡུ་ཤེས་པ་མཚོན།
སྐབས་འདིར་འཛམ་བུའི་གླིང་དུ་ས་ཞིང་རྨོ་འདེབས་དང་ལོ་ཏོག་བརྔ་བསྡུ་བྱ་ཡུལ་
ཀུན་ཏུ། རྨོ་འདེབས་དང་དམར་མཆོད་ཀྱི་བར་ལ་གདོད་མའི་འབྲེལ་བ་དམ་པོ་ཞིག་བྱུང་
བའི་རྟགས་གསལ་པོར་མངོན། དམར་མཆོད་ཕལ་ཆེ་བར་མི་གསོན་པོ་དམར་མཆོད་བྱེད་
པས་གདུག་རྩུབ་ཤིན་ཏུ་ཆེ། རྨོ་འདེབས་དང་དམར་མཆོད་བར་ལ་འབྲེལ་བ་གང་འདྲ་ཡོད་
པ་ཤེས་འདོད་ན། སྐུ་ཞབས་ཧྥུ་རུའེ་གཟར་གྱིས་བརྩམས་པའི《གསེར་གྱི་ཡལ་ག》ཞེས་
པར་གཟིགས་དང་།དེ་ནས་གསལ་པོ་ཤེས་པར་འགྱུར་རོ།།
རྨོ་འདེབས་དང་དམར་མཆོད་བར་གྱི་འབྲེལ་བ་ནི། ལྷ་སྒྲུང་གི་འཇིག་རྟེན་དུ་འཚོ་བའི་
གདོད་མའི་མི་ཡི་མ་རིག་པ། འཁྲུལ་སྣང༌། རྨོངས་ཞེན་སོགས་ལས་བྱུང་བས། རིགས་པས་
དཔྱད་ན་དེར་རྒྱུ་མཚན་ཅི་ཡང་མེད། ལོ་ཆིག་ཁྲི་ཉིས་སྟོང་ནས་ཉིས་ཁྲིའི་སྔོན་གྱི་རྡོ་ཆས་
གསར་པའི་དུས་སུ། རྨོ་འདེབས་བྱེད་རན་ཚེ་མི་གསོན་པོ་དམར་མཆོད་བྱེད་དོ། །མཆོད་རྫས་
མི་གསོན་པོ་དེ་དག་རིགས་དམན་པའམ་ཡུལ་ནས་ཕུད་པའི་རིགས་གཏན་ནས་མ་ཡིན་པར།
བྱིས་པ་ཕོ་མོ་མང་པོ་ནས་བདམས་པ་ཤ་སྟག་ཡིན། མཆོད་རྫས་སུ་གྱུར་པའི་བུ་རྣམས་གདོད་
མའི་མིས་ལྷ་རུ་བརྩི་ཞིང༌། དམར་མཆོད་མ་བྱས་གོང་དུ་དེ་ལ་ཐོབ་ཐང་ཆེན་པོ་སྤྲད་དེ།
ཐམས་ཅད་ཀྱིས་བཀུར་བའི་ཡུལ་དུ་བྱེད། མི་གསོན་པོ་དམར་མཆོད་བྱེད་སྟངས་ཀྱི་ཆོ་གའི་
རིམ་པ་རྣམས་རིམ་གྱིས་གཏན་ཆགས་སུ་གྱུར། དམར་མཆོད་ཀྱི་ཆོ་ག་སྒྲུབ་པའི་ལས་སྣ་ཡང་
ལོ་ན་སྨིན་ཅིང་ཉམས་མྱོང་གིས་ཕྱུག་པའི་རྒན་པོ་རྣམས་ཀྱིས་བྱེད་པའི་སྲོལ་བྱུང་།
གདོད་མའི་མི་ཡིས་དུས་ཚིགས་གསལ་པོ་མི་ཤེས་པས། རྨོ་འདེབས་དང་དམར་
མཆོད་བྱེད་པའི་དུས་ལ་ངེས་གཏན་མེད། མིའི་རིགས་ལ་དང་པོར་ལོ་ཡི་ཐ་སྙད་མེད། ལོ་
ཡི་རྩི་སྟངས་ནི་ཐོག་མར་ཟླ་བའི་འཕེལ་འགྲིབ་ལ་བརྟགས་ནས་བྱུང་བར་སྣང་། 《དམ་
པའི་གསུང་རབ》ཏུ། མེས་པོས་ཟླ་བའི་འཕེལ་འགྲིབ་ལ་བརྟེན་ནས་ན་ཚོད་བརྩིས་ཞེས་
གསུངས། གནའ་བོའི་བྷ་བྷི་ལུན་པ་དག་གི་སྐར་རྩིས་སུ་རྨོ་འདེབས་བྱེད་པའི་སྐར་མ་རྩི་
སྐབས།ཟླ་བ་བཅུ་གསུམ་གྱི་དབང་དུ་བྱས་ནས་ཚོད་རྩིས་བྱེད་པར་མངོན།མིའི་རིགས་ཀྱིས་
ཟླ་བའི་འཕེལ་འགྲིབ་ལ་བརྟགས་ནས་དུས་རྩི་བའི་སྲོལ་ནི་དེང་སང་ཡང་མ་ཉམས་པར་
ཡོད། ཡེ་ཤུའི་རིང་ལུགས་པའི་སྟོན་པ་ཡེ་ཤུ་སྐུ་མྱ་ངན་ལས་འདས་པ་དང་འདས་ལོག་བྱུང་
བའི་དུས་ཆེན་ནི། ལོ་ལྟར་འགྱུར་ཞིང་གཏན་ཁེལ་མེད། གལ་ཏེ་ང་ཚོའི་བློ་ནི་བག་ཆགས་ཀྱི་
དབང་གིས་རྟུལ་པོར་གྱུར་པ་མ་ཡིན་ན་གནས་ཚུལ་འདི་གསལ་པོར་རྟོགས་ཐུབ་པ་རེད།
སྟོན་པ་ཡེ་ཤུའི་དུས་ཆེན་འདིའང་ཟླ་བའི་འཕེལ་འགྲིབ་ལྟར་གཏན་ཁེལ་བྱས་པ་ཡིན་ནོ།
ཞིང་ཐོག་མར་འདེབས་མཁན་དེས་སྐར་མར་བརྟག་དཔྱད་བྱས་ཡོད་མེད་དེང་
སང་སུས་ཀྱང་མི་ཤེས་ཀྱང་། སྐར་མར་བརྟག་དཔྱད་བྱེད་མི་ཆེས་ཐོག་མ་ནི་འབྲོག་པ་ཡིན་
པར་ཕལ་ཆེ་བས་ཁས་ལེན། རྒྱུ་མཚན་ནི་འབྲོག་པས་རུ་སྤོ་ཕྱོགས་བརྟག་པའི་ཚེ། སྐར་མ་
ལ་བལྟས་ནས་ཁ་ཕྱོགས་འཛིན་དགོས་པས་སོ། །འབྲོག་པས་སྐར་མར་བརྟགས་ནས་དུས་
བཞིའི་དབྱེ་མཚམས་ངོས་ཟིན། སྐར་མ་བརྟག་ཐབས་ཤེས་པ་འདིས་ཞིང་ལས་ལའང་ཕན་
ཐོགས་བྱུང་། མིའི་རིགས་ཀྱིས་རང་གི་མྱོང་བར་བརྟེན་ནས། རྨོ་འདེབས་དང་དམར་མཆོད་
བྱེད་པའི་དུས་ཚོད་ནི་ལྷོ་ཕྱོགས་སམ་བྱང་ཕྱོགས་ཀྱི་སྐར་མ་ཞིག་དང་འབྲེལ་བ་ཡོད་ཚུལ་
རིམ་གྱིས་ཤེས་ཏེ། སྐར་མ་དེ་ལ་རིམ་གྱིས་དད་པ་སྐྱེས་ཤིང༌། དེ་དང་འབྲེལ་བའི་གཏམ་
རྒྱུད་ཀྱང་སྣ་ཚོགས་བྱུང༌།
དེ་བས་རྡོ་ཆས་གསར་པའི་དུས་རབས་ཀྱི་ཡ་ཐོག་གི་སྤྱི་ཚོགས་སུ། དམར་མཆོད་སྒྲུབ་
པའི་ཆོ་ག་དང་སྐར་མའི་དཔྱད་ལ་མཁས་པའི་རྒན་པོ་རྣམས་ལ་རྩིས་མཐོང་ཆེ་བ་འདིའི་
ཤུགས་ལས་རྟོགས།
གདོད་མའི་མི་རྣམས་བཙོག་གྲིབ་དང་མི་གཙང་བ་ལ་ཤིན་ཏུ་དངངས་པས།
འཇིགས་སྣང་འདི་སེལ་ཐབས་ཤེས་པ་རྣམས་ལ་དབང་དང་གྲགས་པ་ལྷག་པར་ཆེ། སྐབས་
འདིར་ལྷ་པ་དང་ལྷ་མ། མཆོད་དཔོན་ཕོ་མོ་བྱུང༌། མཆོད་དཔོན་ནི་ཐོག་མར་ཉེར་མཁོའི་
ཤེས་བྱ་ལ་མཁས་པའི་ཚན་རིག་པ་ལྟ་བུ་ཡིན་པ་ལས། ཆོས་བྱེད་མཁན་མིན། འདི་དག་གི་
ཤེས་ཡོན་ཕལ་ཆེ་བ་ནི་སྔོན་གྱི་ཉམས་མྱོང་ལས་བྱུང་བ་ཡིན། ཉམས་མྱོང་དེ་དག་ལ་དེང་
སང་བརྟགས་ཤིང་དཔྱད་ན་ཕལ་ཆེ་བ་ནོར་བ་ཡིན་ནོ། །ཤེས་ཡོན་དངོས་སུ་བཀོལ་སྤྱོད་བྱ་
རྒྱུ་ནི་ཁོ་ཚོའི་ལས་འགན་ཡིན། འོན་ཀྱང་ཁོ་ཚོས་རང་གི་ཤེས་ཡོན་ནི་གཞན་གྱིས་ཤེས་པར་
དོགས་པས་གཞན་ལ་གསང་ཅི་ཐུབ་བྱེད།
ཕལ་ཆེར་ལོ་ཁྲི་གཅིག་སྟོང་གཉིས་ནས་ཁྲི་གཅིག་སྟོང་ལྔའི་སྔོན་དུ། འཛམ་གླིང་གི་
ཡུལ་དྲོ་ཞིང་ཆར་ཆུ་འཛོམས་ས་ཐམས་ཅད་དུ། རྡོ་ཆས་གསར་པའི་དུས་རབས་ཀྱི་ཤོག་སྡེའི་
སྤྱི་ཚོགས་བྱུང༌། སྐབས་འདིའི་ཤོག་སྡེ་ཀུན་ལ་མཆོད་དཔོན་གྱི་གྲལ་རིམ་དང་མཆོད་སྦྱིན་
བྱེད་པའི་སྲོལ་བྱུང་། རྨོ་ཞིང་བྱུང་བ་དང་ཆབས་ཅིག་གྲོང་ཚོ་ཆུང་ཆུང་བྱུང་ཞིང༌། ལྕགས་
རི་སྟབས་བདེས་བསྐོར་བའི་གྲོང་རྡལ་ཆུང་ཆུང་ཡང་བྱུང༌། དེ་ནས་ཤོག་སྡེ་དང་ཤོག་སྡེའི་
བར་གྱི་འབྲེལ་འདྲིས་རིམ་པས་ཇེ་མང་དུ་ཕྱིན། ཞིབ་འཇུག་པ་ཨེ་ལུའེ་ཐ་སེ་མེ་སེ་དང་རེ་
ཝ་གཟི་གཉིས་ཀས་སྐབས་འདིའི་ཞིང་པའི་རིག་གནས་ཀྱི་མིང་ལ་ཉི་རྡོའི་རིག་གནས་ཞེས་
མིང་བཏགས། ཉི་རྡོ(ཉི་མ་དང་རྡོ)ཞེས་པའི་བརྡ་ཆད་འདི་དེ་འདྲར་འོས་ཤིང་འཚམས་
པོ་ཞིག་མ་ཡིན་ཡང༌། ཚན་རིག་པས་དེ་ལས་འཚམས་པའི་བརྡ་ཆད་མ་རྙེད་གོང་ལ་མིང་
འདི་ལྟར་བཏགས་ཀྱང་འགལ་བ་མེད་དོ།།
ཉི་རྡོའི་རིག་གནས་ཀྱི་འབྱུང་གནས་ནི། ས་དབུས་རྒྱ་མཚོའམ་ཨེ་ཞ་ཡའི་ནུབ་ཕྱོགས་
ཀྱི་ཡུལ་གྲུ་ཞིག་ཡིན་དགོས། རིག་གནས་འདི་རྗེས་སུ་དེ་ནས་རིམ་གྱིས་ཤར་ཕྱོགས་སུ་དར་
བར་སྣང༌། ཉི་རྡོའི་རིག་གནས་ནི་དེ་ནས་མི་རབས་ནས་མི་རབས་དང་གླིང་གཅིག་ནས་
གླིང་གཅིག་ལ་དར་ཏེ། མཐར་ཞི་བདེ་རྒྱ་མཚོ་ཆེན་མོ་བརྒལ་ནས་ཨ་མེ་རི་ཁ་གླིང་དུ་དར།
ཨ་མེ་རི་ཁ་གླིང་དུ་ཉི་རྡོའི་རིག་གནས་དང་བྱང་ཕྱོགས་ནས་འོངས་པའི་སོག་པོའི་གདོད་
མའི་རིག་གནས་འདྲེས།
ཉི་རྡོའི་རིག་གནས་ལ་དད་པའི་མི་རྒྱུད་ཤ་མདོག་ཁམ་པའི་རིགས་ཀྱིས། ཡུལ་གང་དུ་
ཕྱིན་ཀྱང་རང་གི་གོམས་གཤིས་དང་ལྟ་བ་ཡ་མཚན་པོ་དེ་རྒྱུད་འཛིན་གང་ཐུབ་བྱས་ཡོད། ཁོ་
ཚོའི་བསམ་ཚུལ་མཚར་པོ་དེ་དག་སེམས་ཁམས་རིག་པའི་མཁས་པས་མ་ཁྲོལ་ན། ང་ཚོ་མི་
ཕལ་པ་ཞིག་གིས་དེའི་མཚོན་དོན་འགྲེལ་མི་ཐུབ། སྐབས་འདིར་རྡོ་ཡི་རྩིག་དེའུ། བང་སོ་ཆེན་
པོ། རྡོ་ར་གོར་མོ་དག་བྱུང༌། འདི་དག་ནི་མི་རྒྱུད་ཤ་མདོག་ཁམ་པའི་རིགས་ཀྱི་མཆོད་དཔོན་
གྱིས་སྐར་མ་བརྟག་སར་བསྐྲུན་པ་ཡིན་ཤས་ཆེ། ཁོ་ཚོར་ད་དུང་གཤིན་པོའི་གདུང་ཧྲིལ་
པོའམ་ཆ་ཤས་དམར་གདུང་དུ་ཉར་བ། ལུས་ལ་རི་མོ་གཙགས་པ། དཀྲེ་ཤུན་གཅོད་པ། ཕྲུ་
གུ་སྐྱེས་ཚེ་ཕ་ཡིས་མའི་ཚབ་ཏུ་ཟས་བཅད་ནས་ཉལ་ཞིང་ཕྲུ་གུ་གསོ་བ་སོགས་ཀྱི་སྲོལ་དར།
གཡུང་དྲུང་གི་རི་མོ་བཀྲ་ཤིས་པའི་རྟགས་སུ་བྱེད་སྲོལ་ནི་སྐབས་འདིའི་དུས་ནས་བྱུང་འདུག
མི་རྒྱུད་ཁམ་པའི་རིགས་ཀྱི་སྲོལ་རྒྱུན་ནི། མིའི་རིགས་ལ་ཡི་གེ་མ་བྱུང་བའི་སྔོན་ཙམ་
ནས་དབྱིན་ཇིའི་རྡོ་ར་གོར་མོ་ནས་དར་ཏེ། སི་ཕེན་བརྒྱུད་ནས་ཨ་མེ་རི་ཁ་གླིང་གི་རྒྱལ་
ཁབ་མེ་ཁེ་སི་ཁོ་དང་ཕེ་རུའི་བར་ཏེ། འཛམ་གླིང་གི་དྲོ་ཡུལ་དང་ཚ་ཡུལ་རྗེས་མཐུན་གྱི་
མཚོ་འགྲམ་གྱི་ལྗོངས་མང་པོར་དར། ཐིག་དམར་ལྷོ་ཕྱོགས་ཀྱི་ཨ་ཧྥེ་རི་ཁ་གླིང༌། ཨེ་ཞ་ཡ་
གླིང་གི་བྱང་ཕྱོགས། ཡོ་རོབ་གླིང་གི་དབུས་དང་བྱང་གི་ཆ་རྣམས་ལ་མི་རྒྱུད་ཁམ་པའི་སྲོལ་
མ་དར་བས། ཡུལ་མི་དག་གིས་རང་གི་ལུགས་སྲོལ་བསྐྱངས་ནས་གནས་པར་སྣང༌།

ལེའུ་བཅུ་བཞི་པ། རྡོ་ཆས་གསར་པའི་ཤེས་རིག

སྤྱི་ལོའི་སྔོན་གྱི་ལོ10000ཡས་མས་ཀྱི་སའི་གོ་ལའི་ས་དབྱིབས་ནི་དེང་སང་དང་ཕལ་
ཆེར་འདྲ། རྗིབ་རོ་ཐོ་ལ་རང་ཆས་སུ་གྲུབ་པའི་ཆུ་རགས་ཆེན་པོ་ཡོད་པ་སྐབས་དེར་ཟད་
ཅིང་བརྡོལ་ནས་ས་དབུས་རྒྱ་མཚོ་བྱུང༌། འདིའི་སྔོན་དུ་སྲིད་པའི་ཆུ་རགས་ཆེན་པོ་དེས་
བཀག་པས། ས་དབུས་རྒྱ་མཚོའི་མཐིལ་ནི་ཆུ་མེད་གཤོང་ས་ཆེན་པོ་ཞིག་ཡིན། དེའི་སྐབས་
སུ། མཚོ་ཁཱ་སི་ཕེང་ཡང་དེང་སང་ལས་རྒྱ་ཆེ་ཞིང་མཚོ་ནག་དང་འབྲེལ་ཏེ། མཚོ་སྣེ་རི་རྒྱུད་
ཁའོ་ཁ་ས་སིའི་བྱང་ཕྱོགས་སུ་སླེབས་ཡོད། ཨེ་ཞ་ཡ་གླིང་དབུས་མའི་མཚོ་འགྲམ་ཕྱོགས་ཀྱི་
ཡུལ་གྲུ་རྣམས་ནི་དེང་སང་སྤང་དང་བྱེ་ཐང་དུ་གྱུར་འདུག་ཀྱང་། གནའ་སྔ་མོར་ཡུལ་འདི་
དག་ཐོན་ཁུངས་ཀྱིས་ཕྱུག་པས། མི་འཚོ་སྡོད་བྱེད་སར་ཧ་ཅང་སྐྱིད་པར་སྣང་། སྐབས་དེར་
ཨུ་རུ་སུའི་ཡོ་རོབ་གླིང་གི་ཆ་རྣམས་ལ་མཚོ་དང་ན་ཤིན་ཏུ་མང༌། དེང་སང་ཨེ་ཞ་ཡ་གླིང་
དང་ཨ་མེ་རི་ཁ་གླིང་ནི་བྷེ་རེན་མཚོ་འགག་གིས་བཅད་འདུག་ཀྱང༌། དེའི་སྐབས་སུ་གླིང་
ཆེན་འདི་གཉིས་འདབས་འབྲེལ་བས།ཕར་ཚུར་ཐོགས་པ་མེད་པར་འགྲོ་ཐུབ།
མིའི་རིགས་ཀྱི་རིགས་རྒྱུད་གཙོ་བོ་དག་ནི།སྐབས་དེའི་དུས་ནས་ཐ་དད་དུ་གྱེས། ཉི་
རྡོའི་རིག་གནས་དར་བའི་མི་རྒྱུད་ཁམ་པ་རྣམས་ནི། གནམ་གཤིས་དེང་སང་ལས་དྲོ་ཞིང་
ནགས་ཚལ་ཤིན་ཏུ་མཐུག་པའི་དྲོ་ཡུལ་དག་ལ་གནས་ཤིང༌། རྒྱ་མཚོའི་འགྲམ་རྒྱུད་དག་
ནས་རིམ་པས་དར་འཕེལ་བྱུང་། མི་རྒྱུད་འདི་དེང་སང་ས་དབུས་རྒྱ་མཚོའི་འགྲམ་རྒྱུད་ལ་
གནས་པའི་མི་རིགས་ཀྱི་མེས་པོ་ཡིན་ལ། ཨེ་ཇིབ་པ། བྷ་བྷ་པ། ཨེ་ཞ་ཡ་ཤར་མ་དང་ལྷོ་མར་
གནས་པའི་མི་རིགས་ཀྱི་ཐུན་མོང་གི་མེས་པོའང་ཡིན།མི་རྒྱུད་འདི་ཡན་ལག་དུ་མར་གྱེས།
དཔེར་ན་ས་དབུས་རྒྱ་མཚོ་དང་ནུབ་ཕྱོགས་རྒྱ་མཚོ་ཆེན་པོའི་འགྲམ་རྒྱུད་དག་ལ་གནས་
པའི་ཨའེ་བྷེ་རེ་ཡ་པ། རྒྱ་གར་གྱི་ཌབིཌི། སི་མེ་ཐེ་ཁ་པ ( ཨེ་ཇིབ་པ་དང་བྷ་བྷ་པའང་རིགས་
འདིར་གཏོགས)། ཕོ་ལི་ནེ་ཞེ་ཡ་པ། མའོ་རི་པ་སོགས་ཀུན་མི་རྒྱུད་ཁམ་པའི་བྱེ་བྲག་ཡིན་
པ་ལྟ་བུའོ།།
མི་རྒྱུད་འདིའི་ཡན་ལག་རྣམས་ལས། ནུབ་ཕྱོགས་སུ་མཆེད་པ་རྣམས་ནི་ཤར་ཕྱོགས་
སུ་མཆེད་པ་དག་ལས་ཤ་མདོག་དཀར། རྗེས་སུ་ཡོ་རོབ་གླིང་གི་ཡུལ་དབུས་དང་བྱང་
ཕྱོགས་ཀྱི་ནགས་ཚལ་དག་ལ་གནས་པའི་མི་རྒྱུད་ཁམ་པ་ནས། ཡོ་རོབ་བྱང་པ་མིག་སྔོན་
པོ་དང་སྐྲ་སེར་པོ་ཅན་རྣམས་བྱུང༌། ཨེ་ཞ་ཡ་གླིང་གི་བྱང་ཤར་གྱི་ས་ཁོད་ཡངས་རྣམས་ལ་
གནས་པའི་མི་རྒྱུད་ཁམ་པ་ནས་མི་རྒྱུད་ཤ་མདོག་སེར་པོ། སྐྲ་ནག་ཅིང་དྲང་བ། གདོང་གི་
མཁུར་ཚོས་མཐོ་བ། མིག་གི་གྲུ་གཉིས་གྱེན་དུ་ཕྱོགས་པའི་རིགས་ཤིག་བྱུང༌། མི་རྒྱུད་འདིའི་
མིང་ལ་སོག་རྒྱུད་ཟེར། ཨེ་ཞ་ཡ་གླིང་གི་ལྷོ་ཕྱོགས་ཚ་ཡུལ་གྱི་གླིང་ཕྲན་རྣམས་དང༌། ཨོ་སི་
ཏྲེ་ལི་ཡ། ཨ་ཧྥེ་རི་ཁ་གླིང་གི་ལྷོ་རྒྱུད་དག་ལ་མི་ནག་གི་རྒྱུད་པ་བྱུང་། ཨ་ཧྥེ་རི་ཁ་གླིང་གི་
ཡུལ་དབུས་དག་ལ་མི་རྒྱུད་མི་འདྲ་བ་འདྲེས་པས། དེང་སང་གི་ཨ་ཧྥེ་རི་ཁ་གླིང་གི་མི་ཕལ་
ཆེ་བ་ནི་མི་རྒྱུད་ཁམ་པ་དང་ནག་པོ་འདྲེས་པའི་རྒྱུད་པ་ཡིན།
མིའི་རིགས་རྒྱུད་ནི་ཕན་ཚུན་ཅི་དགར་བསྲེ་རུང་བ་ཞིག་ཡིན་པ་ཀུན་གྱིས་ཡིད་ལ་
གཟུང་བར་བྱའོ། །མི་རྒྱུད་ནི་ནམ་མཁའི་སྤྲིན་ལྟར་སོ་སོར་འབྲལ་རུང་ལ། ཕུང་པོ་གཅིག་ཏུ་
འདྲེ་ཡང་རུང་། རིགས་རྒྱུད་ནི་ལྗོན་པའི་ཡལ་ག་ལྟར་སོ་སོར་གྱེས་ནས་གཏན་དུ་འདྲེ་མི་སྲིད་
པ་ལྟ་བུ་མ་ཡིན་པས། ནམ་ཞིག་རྐྱེན་དང་འཕྲད་ཚེ། མིའི་རིགས་ཀྱི་མི་རྒྱུད་མི་འདྲ་བ་ཀུན་
སླར་ཡང་རིགས་གཅིག་ཏུ་འདྲེ་བར་འགྱུར་བ་ནམ་ཡང་བརྗེད་མི་རུང༌། གནས་ལུགས་འདི་
ལེགས་པར་རྟོགས་ཚེ། མིའི་ཕྱོགས་རིས་དང་རང་ཤེད་ཀྱི་དྲི་མ་ནི་རང་བཞིན་གྱིས་འདག་
པར་འགྱུར་རོ། །ལ་ལས་རིགས་རྒྱུད་ཅེས་པའི་ཐ་སྙད་འདི་གང་བྱུང་དུ་སྤྱད་དེ། དབྱིན་ཇིའི་
རིགས་རྒྱུད་དང་ཡོ་རོབ་རིགས་རྒྱུད་སོགས་ཀྱི་ཐ་སྙད་བྱས་ནས། ཁུངས་མེད་འཆལ་གཏམ་
སྣ་ཚོགས་སྨྲ་ཡང་། དེང་གི་ཡོ་རོབ་གླིང་པ་ཕལ་ཆེ་བ་ནི་མི་རྒྱུད་དཀར་པོ། ཁམ་པ། སེར་པོ་
རྣམས་གཞི་གཅིག་ཏུ་འདྲེས་པའི་རྒྱུད་པ་འདྲེས་མ་ཞིག་ཡིན་པ་ཤེས་པར་བྱའོ།།
རྡོ་ཆས་གསར་པའི་དུས་རབས་སུ། རིགས་རྒྱུད་སེར་པོའམ་སོག་རྒྱུད་རྣམས་བྷེ་རེན་
མཚོ་འགག་ཏུ་གླིང་འདབས་འབྲེལ་བའི་ཡུལ་བརྒྱུད་ནས་ཨ་མེ་རི་ཁ་གླིང་དུ་འབྱོར་ཞིང༌།
རིམ་གྱིས་གླིང་འདིའི་ལྷོ་རྒྱུད་དུ་མཆེད། སོག་རྒྱུད་རྣམས་ཨ་མེ་རི་ཁ་གླིང་གི་བྱང་ཕྱོགས་
སུ་བྱང་ཤྭ་ལ་ཐུག་ཅིང་། ལྷོ་ཕྱོགས་སུ་འབྲོང་དང་ཕྲད། སོག་རྒྱུད་རྣམས་ཨ་མེ་རི་ཁ་གླིང་
ལྷོ་མར་འབྱོར་སྐབས། གླིང་དེར་གཅན་གཟན་རྔ་ཚེར་ཅན་ཞེས་པ་དང་། རི་དྭགས་སྒྱིད་
ལུག་ཅེས་པའི་དུད་འགྲོ་སྟོབས་པོ་ཆེ་གླང་ཆེན་ལྟ་བུ་ཡོད། དེ་དག་ལས་རི་དྭགས་སྒྱིད་ལུག་
ནི་གཟུགས་ཆེ་ཞིང་བང་དལ་བ་དང་། ཕྱིར་རྒོལ་མི་ནུས་པ་སོགས་ཀྱི་དབང་གིས། གསར་
འབྱོར་སོག་རྒྱུད་དག་གིས་བསད་ཚར་རོ། །
ཨ་མེ་རི་ཁ་གླིང་དུ་སྤོས་ཤིང་གནས་པའི་སོག་རྒྱུད་དག་གི་ཐོན་སྐྱེད་བྱེད་སྟངས་ནི། རྡོ་
ཆས་གསར་པའི་དུས་རབས་ཀྱི་རི་དྭགས་རྔོན་པ་དང་། རྩྭ་ཆུ་གར་འཛོམས་སུ་བསྙེགས་ནས་
སྒོ་ཟོག་འཚོ་སྐྱོང་བྱེད་པའི་ཚད་ལས་བརྒལ་མ་ཐུབ། ཁོ་ཚོས་རང་བྱུང་གསེར་དང་ཟངས་
ཙམ་སྤྱོད་ཤེས་པ་ལས། ལྕགས་ཡེ་ནས་སྤྱོད་མ་ཤེས། མེ་ཁེ་སི་ཁོ་དང་ཕེ་རུ། ཡུ་ཁ་ཐན་གྱི་ཡུལ་
ལྗོངས་རྣམས་ལ། གནམ་གཤིས་དྲོ་ཞིང་ཞིང་ལས་བྱེད་པའི་རྒྱུ་འཛོམས་པས། སྤྱི་ལོའི་སྔོན་
གྱི1000ལོ་ཡས་མས་ནས། འཇིག་རྟེན་རྙིང་པར་འགྲན་ཕོད་པའི་ཤེས་རིག་ཐུན་མོང་མ་ཡིན་
པ་ཞིག་དར། ཨ་མེ་རི་ཁ་གླིང་དུའང་འཇིག་རྟེན་རྙིང་པའི་གདོད་མའི་རིག་གནས་ལྟར་རྨོ་
འདེབས་བྱ་རན་ཚེ་མི་གསོན་པོ་དམར་མཆོད་བྱེད་པའི་སྲོལ་བྱུང་། འཇིག་རྟེན་རྙིང་པར་
གདོད་མའི་ལྟ་བ་ནི་ལྟ་བ་གསར་པར་འཕྲད་ཚེ། ལྟ་བ་རྙིང་པ་འགའ་ཞིག་ཤུགས་ཆུང་བར་
འགྱུར་བ་དང༌། འགའ་ཞིག་སྣ་མང་རྙོག་འཛིང་ཅན་ཞིག་ཏུ་འགྱུར་བ་དང༌། འགའ་ཞིག་
རྨེག་མེད་དུ་ནུབ་པར་འགྱུར་མོད། འོན་ཀྱང་ཨ་མེ་རི་ཁ་གླིང་དུ་འཇིག་རྟེན་རྙིང་པའི་ལུགས་
སྲོལ་རྙིང་པ་དེ་དག་མ་ཉམས་པ་མ་ཟད། ཤིན་ཏུ་དར་ནས་ཧ་ལས་ཤིང་ཧང་སང་་དགོས་
པའི་ཚད་དུ་སོན། ཨ་མེ་རི་ཁ་གླིང་གི་རིག་གནས་ཐུན་མོང་མ་ཡིན་པ་འདི་དར་སྐབས། གླིང་
འདིའི་རྒྱལ་ཁབ་རྣམས་ལ་མཆོད་དཔོན་གྱིས་དབང་བསྒྱུར་ཅིང་། རྒྱལ་པོ་དང་དམག་སྤྱི་
ཡང་ཆོས་ཁྲིམས་དང་མཆོད་དཔོན་གྱི་ལུང་ལས་འདའ་མི་ཐུབ་པས་དབང་ཅི་ཡང་མེད་དོ། །
ཨ་མེ་རི་ཁ་གླིང་གི་སྐབས་དེའི་མཆོད་དཔོན་རྣམས་ནི། ཉི་ཟླ་དུས་གཟེར་བརྩི་བ་ལ་
བྷ་བྷི་ལུན་པ་རྣམས་ལས་ཀྱང་མཁས། མཆོད་དཔོན་རྣམས་ཀྱིས་སྐར་རྩིས་ལ་རྩལ་བསྐྱེད་
པས་བརྩིས་འབྲས་ཀྱི་དག་ཚད་ཤིན་ཏུ་མཐོ་བ་བྱུང༌།ཡུ་ཁ་ཐན་དུ་མཱ་ཡཱའི་ཡི་གེ་བྱུང་།ཡིག་
རིགས་འདིའི་དོན་ཤིན་ཏུ་རྟོགས་དཀའ། དེང་སང་གི་ཞིབ་འཇུག་པས་མཱ་ཡཱའི་ཡི་གེ་ནི་ལོ་
ཐོ་ཡིན་པར་འདོད། མཆོད་དཔོན་རྣམས་ཀྱིས་ཚེ་གང་བོར་སྐར་རྩིས་ལ་ཞིབ་འཇུག་བྱས་
པའི་འབྲས་བུ་ཀུན་ལོ་ཐོ་དེར་བྲིས་ཡོད་པར་སྣང་།
སྤྱི་ལོའི་སྔོན་གྱི800ལོ་ནས700ལོའི་རིང་ལ། མཱ་ཡཱའི་སྒྱུ་རྩལ་ནི་འཕེལ་རྒྱས་ཀྱི་ཡང་
རྩེར་སོན། སྐབས་འདིར་བརྐོས་མ་སྣ་ཚོགས་བྱུང་ཞིང༌། རྐོས་རྩལ་ཁྱད་པར་བ་དེ་དེང་
སང་གི་མི་སུས་མཐོང་ཡང་ཧ་ལས་ཤིང་ཧང་སང་བར་མི་འགྱུར་བ་གཅིག་ཀྱང་མེད། མཱ་
ཡཱའི་བརྐོས་མ་ནི་སྤྱིའི་ཆ་ལ་གསར་གཏོད་ཀྱི་རྒྱུ་ཕུན་སུམ་ཚོགས་པས་བསྐྲུན་པའི་མཛེས་
ཉམས་རྣམ་པ་སྣ་ཚོགས་ཐོན་ཅིང་། བྱེ་བྲག་གི་ཆ་ལ་ཞིབ་ཆ་འདོན་སྟངས་ཀྱི་རྐོས་རྩལ་གྱི་
ཡོན་ཏན་རྨད་དུ་བྱུང་བ་མངོན་པར་ཐོན་པ་འདི། དེང་སང་གི་སྐྱེ་བོའི་བློའི་ཡུལ་དུ་ཤོང་
བའི་གོ་སྐབས་ཕྲ་མོ་ཙམ་ཡང་ཡོད་པ་མ་ཡིན་ནོ། །འཇིག་རྟེན་རྙིང་པར་མཱ་ཡཱའི་བརྐོས་
མར་འགྲན་ཕོད་པའི་སྒྱུ་རྩལ་མ་བྱུང༌། རྒྱ་གར་གྱི་བརྐོས་མ་ལ་འདིར་ཅུང་འདྲ་བ་རེ་བྱུང་
ནའང་། མཚུངས་པའི་ཆ་ཧ་ཅང་ཕྲ་བས་བཤད་རིན་མ་མཆིས། མཱ་ཡཱའི་བརྐོས་མ་ཀུན་ལ་
སྒྲོ་བསླས་མ་དང་སྦྲུལ་དཀྲིས་མའི་བརྐོས་རིས་ཀྱིས་མ་སྤྲས་པ་གཅིག་ཀྱང་མེད།མཱ་ཡཱ་པའི་
བསམ་བློའི་འཕེལ་ཕྱོགས་ནི།ཐོག་མ་ཉིད་ནས་འཇིག་རྟེན་རྙིང་པ་དང་ཐ་དད་དུ་གྱུར་པས།
འཇིག་རྟེན་རྙིང་པ་དང་འགལ་བར་མངོན། འཇིག་རྟེན་རྙིང་པའི་བླང་དོར་གྱི་ཚད་གཞི་
ལྟར་གདེང་འཇོག་བྱས་ན། མཱ་ཡཱ་པའི་བསམ་བློ་ནི་ལྟ་བ་ལོག་པ་ཤ་སྟག་ཡིན་ནོ། །
ཨ་མེ་རི་ཁ་གླིང་གི་གདོད་མའི་ཤེས་རིག་གིས། འགྲོ་བ་མིའི་ཐུན་མོང་གི་འཕེལ་
ཕྱོགས་དེ་ཡལ་བར་བོར་བས། མི་རྣམས་ཁྲག་སྦྱོར་གྱི་ལས་ལ་ཤིན་ཏུ་དགའ་བ་སོགས་
བསམ་སྦྱོར་སྨྱོན་པའི་ཐོ་ཅོ་དང་མཚུངས་པ་མང་དུ་བྱུང༌། གནའ་བོའི་མེ་ཁེ་སི་ཁོ་ལ། ལོ་
རེར་མི་གསོན་པོ་སྟོང་ཕྲག་ཁ་ཤས་དམར་མཆོད་བྱེད་སྲོལ་ཡོད། དམར་མཆོད་བྱེད་སྐབས།
མཆོད་དཔོན་གྱིས་མི་གསོན་པོའི་བྲང་བཤགས་ནས་ཁ་ཕྱེ་སྟེ། སྙིང་དམར་པོ་འཕར་ལྡིང་
བྱེད་བཞིན་པ་དམར་རྗེན་དུ་བཏོན་ནས་ལྷ་ལ་མཆོད་དོ། །མཆོད་དཔོན་རྣམས་ཀྱིས་ཚེ་
གང་བོར་ལས་གདུག་རྩུབ་ཤིན་ཏུ་ཆེ་བ་འདི་ཁོ་ནར་གཞོལ་ནས་དུས་འདའ་བར་བྱེད།
སྐབས་དེར་རྒྱལ་ཁབ་ཀྱི་དུས་ཆེན་སོགས་སྤྱི་མཐུན་གྱི་བྱེད་སྒོ་མཐའ་དག་ལ། མི་གསོན་པོ་
དམར་མཆོད་བྱེད་པའི་ཆོ་ག་འཇིགས་སུ་རུང་བ་ཆག་མེད་དུ་སྒྲུབ་པར་བྱེད་དོ། །
སྤྱི་ཚོགས་འདིའི་ཁོངས་སུ་གནས་པའི་འབངས་ཕལ་པའི་འཚོ་བ་སྐྱེལ་སྟངས་ནི།ཡུལ་
ཁམས་གཞན་གྱི་ཀླ་ཀློའི་ཚོ་བ་སོ་ནམ་བྱེད་མཁན་དག་གི་འཚོ་བ་སྐྱེལ་སྟངས་དང་ཧ་ཅང་
འདྲ། ཁོ་ཚོས་རྫ་ཆས་དང་བསླས་མ་སྤུས་དག་ཅིང་དབྱིབས་ལེགས་པ་བཟོ་ཤེས་པ་མ་ཟད།
ཁོ་ཚོར་བཙོ་བླག་གི་ལག་རྩལ་ཡང་རྨད་དུ་བྱུང་བ་ཡོད།
མཱ་ཡཱ་པའི་ཡི་གེ་ནི།རྡོ་དང་ཀོ་བ་གཉིས་ཀར་བྲིས་ཡོད། ཨ་མེ་རི་ཁ་གླིང་དང་ཡོ་རོབ་
གླིང་གི་དངོས་མང་བཤམས་སྟོན་ཁང་དུ།མཱ་ཡཱ་པའི་ཡི་གེ་མི་ཉུང་བ་ཉར་ཡོད་ཀྱང་།ཡི་གེ་
དེར་བྲིས་པའི་ཟླ་ཚེས་ཙམ་ལས། ཡི་གེའི་ནང་དོན་འགྲེལ་ཐུབ་མཁན་ད་ཕན་མ་བྱུང༌། སྔར་
ཕེ་རུ་ལའང་ཡིག་རིགས་འདི་དར་མྱོང་ཡང་།རྗེས་སུ་ཐག་མདུད་ཀྱི་མཚོན་ཐབས་བྱུང་བས།
ཡིག་རིགས་དེ་རིམ་གྱིས་ཉམས། ལོ་སྟོང་ཕྲག་འགའི་སྔ་རོལ་ཏུ། ཀྲུང་གོར་ཡང་ཐག་མདུད་
ཀྱི་མཚོན་ཐབས་འདི་དར་བར་གྲགས།
སྤྱི་ལོ་སྔོན་གྱི5000ལོ་ནས4000ལོ་ཡས་མས་སུ། འཇིག་རྟེན་རྙིང་པ་ལ་ཨ་མེ་རི་ཁ་
གླིང་གི་ཤེས་རིག་དང་ཁྱད་པར་ཅི་ཡང་མེད་པའི་གདོད་མའི་ཤེས་རིག་ཅིག་དར་མྱོང་།
ཤེས་རིག་འདི་མཱ་ཡཱ་པའི་ཤེས་རིག་ལས་ལོ་སྟོང་ཕྲག་གསུམ་བཞིས་སྔ། གདོད་མའི་ཤེས་
རིག་འདི་ལ་ལྷ་ཁང་བྱུང་ཞིང༌། དམར་མཆོད་བྱེད་སྲོལ་དང་སྐར་དཔྱད་ལ་མཁས་པའི་
མཆོད་དཔོན་ཡང་བྱུང་། འཇིག་རྟེན་རྙིང་པར། གདོད་མའི་ཤེས་རིག་མི་འདྲ་བ་སྣ་ཚོགས་
དུས་མཉམ་དུ་བྱུང་བས། ཤེས་རིག་རྣམས་ཕན་ཚུན་ཆར་པ་ཆུ་གྲོགས་སུ་གྱུར་ནས། གདོད་
མའི་ཤེས་རིག་ཡར་རྒྱས་འགྲོ་བའི་གོམ་ཁ་ཇེ་མགྱོགས་སུ་ཕྱིན་ཅིང་། མིའི་རིགས་འཕེལ་རྒྱས་
འགྲོ་བའི་དགེ་བའི་རྐྱེན་དུ་གྱུར། ཡིན་ནའང༌། ཨ་མེ་རི་ཁ་གླིང་གི་གདོད་མའི་ཤེས་རིག་
འཕེལ་རྒྱས་ཀྱི་གོམ་མཚམས་ཆད་ཅིང་རང་མལ་དུ་ལུས་ཏེ། ཡུལ་སོ་སོའི་ཤེས་རིག་ནི་རང་
ཉིད་ཀྱི་འཇིག་རྟེན་ཆུང་ངུ་དེ་ལས་བརྒལ་མ་ཐུབ། ཡོ་རོབ་གླིང་པ་ཨ་མེ་རི་ཁ་གླིང་དུ་མ་
ཞུགས་གོང་དུ། མེ་ཁེ་སི་ཁོ་པས་ཕེ་རུ་པ་ཡོད་པ་མ་ཤེས། ཞོག་ཁོག་ནི་ཕེ་རུ་པའི་ཁ་ཟས་
གཙོ་བོ་ཡིན་པར་ཤེས་མཁན་ཡང་གཅིག་ཀྱང་མ་བྱུང་།
ཨ་མེ་རི་ཁ་གླིང་གི་སྐྱེ་བོ་རྣམས་ནི། མི་རབས་ནས་མི་རབས་ལ་ལས་བྲེལ་ཆེ་བའི་
འཚོ་བ་དང༌། རྒྱུན་ཆད་མེད་པའི་དམར་མཆོད་ཀྱི་བྱ་བས་དུས་འདའ་བར་བྱས། དུས་
འདིའི་རིང་ལ་མཱ་ཡཱ་པའི་རྒྱན་རིས་ཀྱི་སྒྱུ་རྩལ་ནི་འཕེལ་རྒྱས་ཀྱི་ཡང་རྩེར་སོན། ཁོ་ཚོས་
འཆམ་མཐུན་དང་འཐབ་རྩོད། ལོ་ལེགས་དང་ཐན་པ། བདེ་ཐང་དང་རིམས་ནད་སྤེལ་མས་
དུས་འདའ་བར་བྱས། དུས་རབས་དུ་མའི་རིང་ལ། མཆོད་དཔོན་རྣམས་ཀྱིས་རྩིས་གཞུང་
དང་དམར་མཆོད་ཀྱི་ཆོ་ག་ལ་ལེགས་བཅོས་དང་འཐུས་ཚང་བྱས་པ་ཙམ་ལས། ཕྱོགས་
གཞན་གྱི་ཆ་ལ་ཡར་རྒྱས་གང་ཡང་མ་བྱུང་།

ལེའུ་བཅོ་ལྔ་པ། སུ་མེ་རེ་ཡ་དང་ཨེ་ཇིབ་ཀྱི་
ཤེས་རིག་དང་ཡི་གེ་བྱུང་ཚུལ།

འཇིག་རྟེན་རྙིང་པ་ནི་འཇིག་རྟེན་གསར་པ་ལས་རྒྱ་ཆེ་ཞིང༌། རིགས་ཐ་དད་སྣ་
ཚོགས་བྱུང་བའི་གར་སྟེགས་ཆེན་པོ་ལྟ་བུར་གྱུར།ཕལ་ཆེར་སྤྱི་ལོའི་སྔོན་གྱི7000ལོའམ6000ལོ་
ཙམ་ལ། ཨེ་ཞ་ཡ་གླིང་དང་ཆུ་བོ་ནའེ་ཨོལ་འབབ་རྒྱུད་ཀྱི་ཡུལ་གྲུ་ཕྱུག་པོ་རྣམས་ལ། མིའི་
ཚོ་བ་ཕེ་རུའི་ཤེས་རིག་གི་ཚད་དང་མཉམ་པ་མང་དུ་བྱུང༌། དུས་དེར་ཨེ་ཞ་ཡ་དབུས་
མའི་ནུབ་རྒྱུད། ཨ་རབ་ཀྱི་ལྷོ་རྒྱུད། པར་སིག་གི་བྱང་རྒྱུད་ཀྱིས་མཚོན་པའི་ཡུལ་གྲུ་དུ་མ་
ནི་ཐོན་ཁུངས་དེང་སང་ལས་ཧ་ཅང་ཕྱུག ཡུལ་འདི་དག་ལ་ཡ་ཐོག་གི་མིའི་ཤོག་སྡེའི་སྤྱི་
ཚོགས་མང་དུ་བྱུང་། མེ་སེ་བྷི་ཐེ་མེ་ཡའི་ཐང་ཆེན་དང་ཨེ་ཇིབ་ཀྱི་ས་འགོ་དམའ་ས་དག་
ནས། གནའ་བོའི་གྲོང་ཁྱེར་དང་མཆོད་ཁང་དང་ཆུ་རྐ་སྔ་ཤོས་དང་སྤྱི་ཚོགས་སྒྲིག་འཛུགས་
མཐོན་པོ་བྱུང་བའི་ཤུལ་རྙེད། སྐབས་དེའི་དུས་སུ་ཆུ་བོ་ཐའེ་གྷ་རུའེ་སི་དང་ཆུ་བོ་ཡུ་ཧྥེ་རེ་
ཐེ་སི་གཉིས་ནི། ཆུ་སྣེ་ད་དུང་མ་འདྲེས་པར་པར་སིག་མཚོ་ཁུག་ལ་འབབ་ཀྱིན་ཡོད། སུ་
མེ་རེ་ཡ་པས་ཆུ་བོ་ཆེན་པོ་འདི་གཉིས་བར་དུ་གྲོང་ཁྱེར་གྱི་ཐོག་མ་བཙུགས། ད་ཕན་དུས་
ཚིགས་གསལ་པོ་མ་ངེས་ཀྱང་། གནའ་བོའི་ཨེ་ཇིབ་ཀྱང་ཕལ་ཆེར་སུ་མེ་རེ་ཡ་པ་དང་དུས་
མཉམ་དུ་བྱུང་བར་སྣང་།
སུ་མེ་རེ་ཡ་པ་རྣམས་ནི་མི་རྒྱུད་ཤ་མདོག་ཁམ་པ་ཡིན་ལ། སྣ་ཡི་གཟེངས་མཐོ། འདི་
ཚོའི་ཡི་གེ་དེང་སང་འགྲེལ་ཐུབ་ཅིང་། དེའི་སྐབས་ཀྱི་ཁ་སྐད་ཀྱང་དེང་སང་གོ་ཐུབ། འདི་
ཚོས་ལི་བཟོ་ཤེས་ཤིང༌། སོ་ཕག་ཉི་མར་བསྐམས་ནས་མཆོད་ཁང་མཐོན་པོ་མཆོད་རྟེན་
གྱི་དབྱིབས་ལྟར་བརྩིགས་ཡོད། སུ་མེ་རེ་ཡར་ས་ཚི་ཅན་སྤུས་ལེགས་མང་བས། སི་མེ་རེ་ཡ་
པས་ས་ཚི་ཅན་ལ་ཡི་གེ་བྲིས་པ་ཉར་བ་དེང་སང་ཡང་མཐོང་ཆོས་སུ་ཡོད། སྐབས་དེར་སུ་
མེ་རེ་ཡ་པར་སྒོ་ཟོག་ར་ལུག བ་གླང༌། བོང་བུ་ཡོད་ཀྱང་རྟ་མེད། དམག་འཁྲུག་བྱེད་སྐབས།
དམག་རྫོང་མཐུག་པོར་བསྒྲིགས་ཏེ་མདུང་རིང་དང་ཀོ་ཕུབ་ཐོགས་ནས་འཐབ་སྲོལ་བྱུང༌།
སུ་མེ་རེ་ཡ་པས་བལ་གྱིས་གོས་བཟོ་ཤེས་ཤིང་། མགོའི་སྐྲ་ཡང་བཞར་ཤེས་པར་སྣང་།
སུ་མེ་རེ་ཡའི་གྲོང་ཁྱེར་ཕལ་ཆེ་བ་ནི་རང་བཙན་རང་དབང་ཅན་ཡིན། གྲོང་ཁྱེར་རེ་
ལ་རང་གི་ལྷ་དང་མཆོད་དཔོན་རེ་ཡོད། སྐབས་འགར་གྲོང་ཁྱེར་གཉོམ་ཆུང་ཁ་ཤས་གྲོང་
ཁྱེར་ཆེན་པོས་མངའ་འོག་ཏུ་བསྡུས་པས།ཆུང་ངུས་ཆེན་པོར་བླ་སྐྱེས་འབུལ་སྲོལ་ཡང་བྱུང་།
དཔེར་ན་གྲོང་ཁྱེར་ནེ་ཕར་གྱི་རྡོ་རིང་ཤིན་ཏུ་རྙིང་པ་ཞིག་གི་ཡི་གེར་གྲོང་ཁྱེར་ཆེན་པོ་ཨེ་
རེ་ཁ་གོང་མའི་རྒྱལ་ཁབ་ཅེས་བྱུང་བ་ལྟ་བུའོ། །རྒྱལ་ཁབ་འདི་ཡི་གེར་བཀོད་པའི་གོང་མའི་
རྒྱལ་ཁབ་ཀྱི་ཐོག་མ་ཡིན། རྒྱལ་ཁབ་འདིའི་ལྷ་དང་མཆོད་དཔོན་གྱིས། པར་སིག་མཚོ་ཁུག་
ནས་མཚོ་དམར་བར་གྱི་ཡུལ་གྲུ་ཐམས་ཅད་ལུང་གིས་བསྒྱུར།
ཐོག་མའི་ཡི་གེ་ནི་མི་བརྗེད་པའི་ཐབས་སུ་བྲིས་པའི་རི་མོ་སྟབས་བདེ་ཙམ་ཡིན། རྡོ་
ཆས་གསར་པའི་དུས་རབས་མ་བྱུང་བའི་སྔོན་ཙམ་ནས་ཡི་གེ་འབྲི་བའི་སྲོལ་བྱུང༌། ལེའུ་
སྔོན་མར་བཤད་པའི་ཨ་གཟེ་ལེ་ཡ་པའི་བྲག་རིས་དེ་དག་མིའི་རིགས་ཀྱི་ཡི་གེའི་ཐོག་མར་
བརྩིས་ཆོག བྲག་རིས་ཕལ་ཆེ་བ་ནི་ཡུལ་ཐག་རིང་དུ་སོང་བ་དང་རི་དྭགས་བརྔོན་པའི་
རྣམ་པ་ཡིན། བྲག་རིས་ལ་ལར་མིའི་གཟུགས་རིས་གསལ་པོར་ཐོན་ཡོད་ཀྱང༌། ལ་ལར་མིའི་
ཡན་ལག་རྣམས་མ་བྲིས་པར། འཕྲེད་ཐིག་གཅིག་གཉིས་དང་གཞུང་ཐིག་གཅིག་བྲིས་ནས་
མི་མཚོན་པར་བྱས་ཡོད། རི་མོ་ནི་རིམ་གྱིས་གཟུགས་ཡིག་ཏུ་འགྱུར་བའི་བརྒྱུད་རིམ་ཡང་
དེ་འདྲའི་ཁག་པོ་མ་ཡིན་པར་སྣང་ངོ་། །
སུ་མེ་རེ་ཡ་པའི་ཡི་གེ་ནི། ས་ཚི་ཅན་ལ་ཤིང་ཐུར་གྱིས་བྲིས་པ་ཡིན་པས། མི་རིང་བར་
ཡིག་གཟུགས་རབ་རིབ་ཏུ་གྱུར་ནས་ངོས་ཟིན་དཀའ་ཞིང་། ལ་ལ་དོན་ཤེས་ཁག་པོར་གྱུར། ཨེ་
ཇིབ་པའི་ཡི་གེ་ནི། གྱང་ངོས་དང་རྩྭ་ཤོག་ཏུ་བྲིས་ཡོད་པས། དེང་སང་ཡང་ངོས་ཟིན་ཅིང་འདྲ་
བཤུ་ཡང་བྱེད་ཐུབ།སུ་མེ་རེ་ཡ་པའི་ཡི་གེ་ཁྱིའུའི་གཟུགས་དང་འདྲ་བས།དེ་ལ་ཁྱིའུ་ཡིག་ཟེར།
ནམ་ཞིག་རི་མོས་དངོས་པོ་མི་སྟོན་པར། དངོས་པོ་དེ་དང་རིགས་མཐུན་གྱི་ཆོས་
ཤིག་སྟོན་པའི་ཚེ། མིའི་རིགས་ཀྱི་ཡི་གེ་ནི་ཡར་རྒྱས་ཆེན་པོ་བྱུང་ཡོད་པའི་རྟགས་ཡིན་ནོ། །
དེང་སང་བྱིས་པ་རྣམས་བལྟ་བར་སྤྲོ་བའི་རི་མོའི་ཁེད་དམ། རི་མོར་བལྟས་ནས་ཁེད་ལན་
ཐ་སྙད་ཅིག་འཚོལ་བའི་རྩེད་མོ་ནི་དང་པོའི་ཡི་གེ་བཟོ་བའི་རིག་པ་ཡིན། དཔེར་ན་གུར
(camp) ཞིག་ལ་དྲིལ་བུ(bell) ཞིག་བཏགས་པའི་རི་མོ་མཐོང་ཚེ། རི་མོ་དེའི་ཁེད་ལན་
དུ། སི་ཁོ་ཐ་ལན་པའི་མིང་ཁེམ་པོལ ( campbell ) ཞེས་པ་བྱིས་པ་རྣམས་ཀྱི་བློ་ལ་རང་
བཞིན་གྱིས་འཆར་འོང་བ་ལྟ་བུའོ།།
སུ་མེ་རེ་ཡ་པའི་སྐད་ནི་སྒྲ་ཚིགས་འདུས་མས་གྲུབ་པ་ཞིག་ཡིན་པས། དེང་སང་གི་ཨ་
མེ་རི་ཁ་གླིང་གི་ཡུལ་མི་རང་བཞིན་པའི་སྐད་དང་ཤིན་ཏུ་འདྲ། རི་མོས་མཚོན་མི་ཐུབ་པའི་
དོན་སྐད་རིགས་འདིས་མཚོན་ཐུབ་པས། ཡི་གེ་སྒྲ་ཚིགས་ཅན་བྱུང་། དེ་དང་ཆབས་ཅིག་
ཏུ་ཨེ་ཇིབ་ཀྱི་ཡི་གེའང་དེ་ལྟར་འཕེལ་རྒྱས་བྱུང༌། ཕྱིས་སུ་སྐད་ལ་སྒྲ་ཚིགས་མེད་པའི་མི་
རིགས་དག་གིས་ཀྱང་གཟུགས་ཡིག་བསླབས་ཤིང་བེད་སྤྱོད་བྱས་པ་མ་ཟད། གཟུགས་ཡིག་
ལ་བསྒྱུར་བཅོས་དང་ཁུ་སྡུད་ཅི་རིགས་བྱས་ནས་རིམ་གྱིས་དབྱངས་དང་གསལ་བྱེད་ཀྱི་ཡི་
གེ་བྱུང༌། འཛམ་གླིང་གི་ཡི་གེ་དབྱངས་གསལ་གྱི་བདག་ཉིད་ཅན་ཐམས་ཅད་ནི་ཨེ་ཇིབ་
ཀྱི་གཟུགས་ཡིག( མཆོད་ཡིག )དང་སུ་མེ་རེ་ཡའི་ཁྱིའུ་ཡིག་དཔེར་བླངས་ནས་བཟོས་པ་
ཡིན།ཀྲུང་གོར་ཡང་གཟུགས་ཡིག་དར་ཡང་།རྗེས་སུ་གོང་འཕེལ་ཆེན་པོ་མ་བྱུང་བས།སྦྱོར་
ཀློག་བྱ་རུང་བའི་ཡིག་རིགས་དབྱངས་གསལ་ཅན་དུ་འགྱུར་མ་ཐུབ།
འགྲོ་བ་མིའི་རིགས་ཀྱི་ལོ་རྒྱུས་སུ།ཡི་གེ་བྱུང་བ་ནི་ཤིན་ཏུ་གལ་ཆེན་ཞིག་ཡིན། ཡི་གེ་བྱུང་
ནས་བཅའ་ཁྲིམས། བཀའ་ལུང༌། གན་རྒྱ་དག་ཡི་གེར་བཀོད་པ་དང་། ཡི་གེའི་ནུས་པས་མིའི་
རིགས་ལ་གྲོང་ཁྱེར་རྒྱ་སྐྱེད་དང་ལོ་རྒྱུས་རྒྱུད་འཛིན་བྱེད་པའི་འདུ་ཤེས་བསྐྱེད་ཅིང༌། མཆོད་
དཔོན་དང་རྒྱལ་པོའི་བཀའ་ལུང་ཕྱག་དམ་དང་བཅས་ཡིག་ལམ་ནས་མིག་གིས་མི་མཐོང་བ་
དང་རྣ་བས་མི་གོ་བའི་གནས་སུ་སྤྲིང་ཐུབ་པ་བྱུང་བ་དང་། མཆོད་དཔོན་དང་རྒྱལ་པོ་རྣམས་
ཚེ་ལས་འདས་ཀྱང་དེ་དག་གི་ནུས་པ་མ་ཉམས་པར་གནས་པ་སོགས། ཡི་གེའི་ཡོན་ཏན་བརྗོད་
ཀྱིས་མི་ལང་ངོ༌། ། གནའ་བོའི་སུ་མེ་རེ་ཡ་པ་རྣམས་ཐམ་ག་སྤྱོད་པར་དགའ་བར་སྣང་། སྐབས་
དེའི་རྒྱལ་པོ། སྐུ་དྲག ཚོང་དཔོན་སོགས་ཀྱིས། ཐམ་གའི་བཟོ་བོར་ཐམ་ག་བཟོར་བཅུག་ནས།
རང་གི་ས་ཡིག་ཏུ་ཐམ་ག་རྒྱག་པའི་སྲོལ་བྱུང༌། སྲོལ་འདིས་ལོ6000སྔོན་རོལ་གྱི་མིའི་རིགས་ཀྱི་
ཤེས་རིག་ནི་དཔར་འདེབས་ཀྱི་ཤེས་རིག་དང་ཐག་ཉེ་པོར་ཡོད་པ་མཚོན།
སུ་མེ་རེ་ཡ་པས་ས་ཚི་ཅན་ལ་ཡི་གེ་བྲིས་ནས་ཉིན་སྲིབ་གང་རུང་དུ་སྐེམ་ཞིང་།ས་ཚི་
ཅན་བསྐམས་ནས་སྲ་མོར་ཆགས་ན་ཡི་གེ་མི་འཇིག་པར་ཕན། མེ་སེ་བྷི་ཐེ་མེ་ཡའི་ཡུལ་མི་
དག་གིས་འཕྲིན་ཡིག་དང་རྩིས་ཁྲ་ནི་སོ་ཕག་དང་གྱོ་མོ་སྲ་མོར་བྲིས་ནས་ཉར་ཡོད། གནའ་
བོའི་ལོ་རྒྱུས་མང་པོ་ནི་ཡིག་ཆ་དེ་དག་ནས་རྙེད་པ་རེད།
གནའ་བོའི་སུ་མེ་རེ་ཡ་པ་དང་ཨེ་ཇིབ་པ་དག་གིས། གསེར། ལི། ཟངས། དངུལ་རྙེད་
ཡོད་པ་མ་ཟད། ད་དུང་ཤིན་ཏུ་དཀོན་པའི་གནམ་ལྕགས་ཀྱང་རྙེད་ཡོད་པར་སྣང༌།
འཇིག་རྟེན་རྙིང་པའི་གནའ་བོའི་གྲོང་ཁྱེར་རྣམས་ལས། སུ་མེ་རེ་ཡ་དང་ཨེ་ཇིབ་ཀྱི་
ཐོག་མའི་གྲོང་ཁྱེར་དག་གི་འཚོ་བ་སྐྱེལ་སྟངས་ཕལ་ཆེར་འདྲ། འདི་དག་གི་འཚོ་བ་སྐྱེལ་
སྟངས་དང་དེ་ནས་ལོ་སྟོང་ཕྲག་གསུམ་བཞི་འདས་རྗེས་ཀྱི་ཨ་མེ་རི་ཁ་གླིང་གི་མཱ་ཡཱའི་གྲོང་
ཁྱེར་གྱི་འཚོ་བ་སྐྱེལ་སྟངས་གཉིས་ལ། སྲང་ལམ་དུ་དྲེལ་དང་བ་གླང་ཡོད་མེད་ཙམ་ལས་
ཁྱད་པར་གཞན་བཙལ་བས་མི་རྙེད། དུས་བདེ་ཞོད་འཇགས་ཀྱི་སྐབས་སུ། ཡུལ་འདི་དག་
ལ་ཆོས་ལུགས་ཀྱི་དུས་ཆེན་མེད་ཚེ། མི་ཕལ་ཆེ་བ་རྨོ་འདེབས་དང་ཞིང་ཆུ་འདྲེན་པའི་ལས་
ཀྱིས་བྲེལ། ཁོ་ཚོར་དངུལ་ལོར་མེད་ལ། དངུལ་ལོར་སྤྱོད་པའི་དགོས་པའང་མེད། སྐབས་
འགར་ཉོ་འཚོང་ཙག་ཙིག་རེ་བྱུང་བའང་དངོས་རྫས་ཕན་ཚུན་བརྗེ་རེས་ཙམ་ཡིན། སྐུ་དྲག་
དང་རྒྱལ་པོ་རྣམས་ཀྱིས་གསེར། དངུལ། རིན་པོ་ཆེས་ཚོང་བྱས་པའང་ལན་རེ་གཉིས་ཙམ་
མོ། །སྐབས་དེའི་ལྷ་ཁང་ནི་མིའི་འཚོ་བར་གལ་ཤིན་ཏུ་ཆེ་བར་སྣང༌། སུ་མེ་རེ་ཡ་པས་ལྷ་
ཁང་ནི་མཆོད་རྟེན་ལྟར་མཐོན་པོར་བསྐྲུན་ཡོད། ལྷ་ཁང་གི་ཡང་ཐོག་ནི་སྐར་མ་བརྟག་ས་
ཡིན། ཨེ་ཇིབ་པའི་ལྷ་ཁང་ནི་ཐོག་གཅིག་མ་ཤ་སྟག་ཡིན། སུ་མེ་རེ་ཡ་པས་མཆོད་དཔོན་
ནི་ཆེན་པོར་བཀུར། ཨེ་ཇིབ་པས་རྒྱལ་པོ་ནི་ལྷའི་སྤྲུལ་པར་རྩི་ཞིང༌། ལྷ་ནི་ཐམས་ཅད་ཀྱི་
དབང་པོར་བྱེད་དོ།།
དུས་འདིའི་རིང་དུ། འཇིག་རྟེན་ལ་འཕོ་འགྱུར་ཆེན་པོ་མ་བྱུང་། མི་རྣམས་རང་གི་
སྐབས་བབ་ལས་ལ་འབད་ཅིང༌། ཚུལ་མཐུན་ཆོག་ཤེས་ཀྱི་ངང་དུ་འཚོ་ཞིང་དུས་འདའ་
བར་བྱས། སྐབས་འདིར་སོ་སོའི་ཡུལ་དུ་མི་རྒྱུས་མེད་འོངས་ནས་གནོད་འཚེ་གཏོང་མཁན་
ཕལ་ཆེར་མེད། མཆོད་དཔོན་རྣམས་ནི། གནའ་བོའི་བཅས་ཁྲིམས་ལྟར་མི་རྣམས་ལ་བསླབ་
སྟོན་བྱ་བ་དང་། གཟའ་སྐར་ལ་བརྟགས་ནས་ཞིང་འདེབས་པའི་སྐར་མ་གཏན་ལ་དབབ་
པ་དང༌། རྨི་ལམ་བརྟགས་ནས་ལེགས་ཉེས་བསྟན་པ་དང་། མཆོད་སྦྱིན་བྱེད་པའི་སྐར་མ་
བལྟ་བ་སོགས་ཀྱི་བྱ་བར་བྲེལ། མི་རྣམས་ཚེ་གང་བོར་ལས་ཀ་བྱེད་ཅིང་དགའ་མགུ་ཡི་རང་
གིས་དུས་འདའ་བར་བྱེད་པས། འཚོ་བ་ཤིན་ཏུ་སྐྱིད་པར་སྣང༌། ཁོ་ཚོས་མི་རིགས་རང་གི་
མ་འོངས་པར་སེམས་ཁྲལ་གཏན་ནས་མི་བྱེད་ལ། མི་རིགས་རང་གི་འདས་པའི་ཀླ་ཀློའི་ལོ་
རྒྱུས་ཀྱང་རིམ་གྱིས་བརྗེད།
སྐབས་འགར་ཆབ་སྲིད་ལེགས་པར་སྐྱོང་ཞིང༌། ཆབ་འབངས་བྱམས་བརྩེ་ཆེན་པོས་
སྐྱོང་བའི་རྒྱལ་པོའང་བྱུང༌། དཔེར་ན་ཕེ་ཕི་གཉིས་པས་ཨེ་ཇིབ་ཀྱི་རྒྱལ་སྲིད་ལོ་དགུ་བཅུའི་
རིང་ལ་བསྐྱངས་པ་ལྟ་བུའོ། །སྐབས་ཤིག་ལ་ཁྱེའོ་ཕུ་སི། མའེ་སཱ་རེ་ནུ་སི། ཁེ་ཧྥུ་རེན་སོགས་
མངའ་བདག་ཧམ་སེམས་ཆེན་པོ་ཅན་ཡང་བྱུང་སྟེ། མངའ་ཁོངས་རྒྱ་སྐྱེད་དང་རྒྱུ་ནོར་
འཕྲོག་བཅོམ་བྱ་བར་མངའ་འབངས་དམག་ལ་བསྐུལ་ཏེ། ཁྱིམ་མཚེས་རྒྱལ་ཁབ་ལ་དཔུང་
འཇུག་བྱས། ན་གཞོན་རྣམས་ལ་འུ་ལག་ལྗིད་མོ་བཀལ་ཏེ། བང་སོ་ཆེན་པོ་དང་རྡོ་ཡི་རྩིག་
དེའུ་རི་བོ་ལྟ་བུ་བརྩིག་ཏུ་བཅུག ཨེ་ཇིབ་ཀྱི་གྷེ་གཟའི་ཡུལ་གྱི་བང་སོ་དང་རྩིག་དེའུ་ཀུན་ན་
གཞོན་རྣམས་ལ་ལས་ཁྲལ་ལྗིད་མོ་བཀལ་ནས་བཟོས་པ་ཤ་སྟག་ཡིན། རྩིག་དེའུ་མཐོ་ཤོས་
ཀྱི་དཔངས་ལ་སྨི137ཡོད། དེའི་རྒྱུ་ཆར་རྡོ་ཏུན་ཁྲི488.3སྤྱད་ཡོད། རྡོ་ཐམས་ཅད་ཆུ་བོ་ནའེ་
ཨོལ་ལ་གྲུ་གཟིངས་ཀྱིས་དྲངས་ཏེ། ཆུ་འགྲམ་ནས་མིའི་རྩོལ་བར་བརྟེན་ནས་དྲངས་པ་ཡིན།
ཨེ་ཇིབ་ཀྱི་རྩིག་དེའུ་ཞིག་བརྩིགས་པའི་ཟད་གྲོན་ནི། དམག་འཁྲུག་ཆེན་པོ་ཞིག་གི་ཟད་
གྲོན་ལས་ཀྱང་ཆེའོ།།

ལེའུ་བཅུ་དྲུག་པ། འབྲོག་པ་བྱུང་ཚུལ།

སྤྱི་ལོའི་སྔོན་གྱི6000ལོ་ནས་སྤྱི་ལོའི་སྔོན་གྱི3000ལོའི་རིང་ལ། མིའི་རིགས་ཀྱི་སྡོད་
གནས་རིམ་གྱིས་གཏན་ཆགས་བྱུང༌། ཆུ་བོ་ནའེ་ཨོལ་འབབ་རྒྱུད་དང་མེ་སེ་བྷི་ཐེ་མེ་ཡའི་
ཐང་ཆེན་པོར། མི་རྣམས་གནས་གཏན་ཆགས་བྱུང་ནས་ཞིང་ལས་བྱས་ཤིང་གྲོང་ཁྱེར་རྒྱལ་
ཁབ་བཙུགས། ཡུར་ཆུ་འདྲོང་བའི་ས་ཞིང་ཡོད་པ་དང་དུས་བཞིར་བཟའ་བ་རྙེད་པའི་ཡུལ་
རྣམས་ལ། འབྲོག་པས་ཡུལ་ངེས་མེད་དུ་རུ་སྤོ་བའི་འཚོ་ཐབས་སྤངས་ཏེ། གནས་ངེས་ཅན་
དུ་གཏན་སྡོད་བྱས་ནས་འཚོ་བ་རོལ།
ཆུ་བོ་ཐའེ་གྷ་རུའེ་སིའི་ཆུ་སྟོད་ཀྱི་ཨ་སེ་རེ་ཡ་པས་ཀྱང་གྲོང་ཁྱེར་རྒྱལ་ཁབ་བཙུགས།
ཨེ་ཞ་ཡ་མའེ་ཎའི་ཡུལ་དང༌། ས་དབུས་རྒྱ་མཚོའི་འགྲམ་རྒྱུད་དང་གླིང་ཕྲན་རྣམས་ལ་
གནས་པའི་ཚོ་བ་དག་ལ་རིམ་གྱིས་ཤེས་རིག་དར་བ་དང་མཉམ་དུ། ཀྲུང་གོ་དང་རྒྱ་གར་
གྱིས་མཚོན་པའི་རྒྱལ་ཁབ་འགའ་ལའང་ཤེས་རིག་དར། ཡོ་རོབ་གླིང་གི་ཡུལ་ཁ་ཤས་ལ་མཚོ་
མང་ཞིང༌། དེར་ཉ་དང་གློ་ཉལ་སོགས་ཆུ་གནས་མང་བས། ཚོ་བ་མང་པོས་མཚོ་ཁར་གནས་
བཅས་ཏེ། ཞིང་ལས་ཀྱི་ཡོང་སྒོས་འཚོ་ཚིས་མ་འདངས་པའི་ཆ་རྣམས་ཆུ་གནས་ཀྱིས་ལྷན་
ཐབས་བྱས། འོན་ཀྱང་སྐབས་འདིའི་འཇིག་རྟེན་རྙིང་པའི་ཡུལ་ཕལ་ཆེ་བ་ནི། ས་རྒོད་དང་
ནགས་ཚལ་མཐུག་པོས་ཁྱབ་ཅིང་། གནམ་གཤིས་ཀྱང་ངེས་མེད་དུ་འགྱུར་ཞིང་ཐན་པ་ཆེ་
བས། མིའི་རིགས་ཀྱིས་གདོད་མའི་ལག་ཆ་ཙམ་སྤྱོད་ཤེས་པ་ལས། ཡུལ་དུས་དང་འཚམས་
པའི་ཤེས་ཡོན་གྱིས་དབུལ་བས།མིའི་རིགས་ཡུལ་འདི་དག་ལ་གཏན་ཆགས་བྱེད་མ་ཐུབ།
ཆུ་འབེལ་ཞིང་གནམ་གཤིས་དྲོ་བ་ནི། མིའི་རིགས་གནས་ཡུལ་གཏན་ཆགས་འབྱུང་
བའི་མཐུན་རྐྱེན་མེད་དུ་མི་རུང་བ་ཡིན། མཐུན་རྐྱེན་འདི་དག་མ་འཛོམས་ན། ཡུལ་ངེས་
མེད་དུ་སོང་ནས་རི་དྭགས་རྔོན་པ་དང༌། དུས་ཀྱི་འགྱུར་བར་བསྟུན་ནས་ཡུལ་སྤོ་བ་ལས་
འོས་མེད། མིའི་རིགས་ནི་རི་དྭགས་རྔོན་པ་ནས་ཕྱུགས་སྐྱོང་བར་འཕོ་འགྱུར་འོང་བ་ལ་དུས་
ཤིན་ཏུ་རིང་པོ་ཞིག་ཐོགས་ཡོད་པར་མངོན། གནའ་མིས་རི་དྭགས་གཤོར་བའི་སྐབས་ཤིག་
ཏུ། གློ་བུར་རི་དྭགས་ཀྱི་ཁྱུ་འདི་དག་བདག་གིར་བྱའོ་སྙམ་པའི་བློ་སྐྱེས་ཡོད་ཤས་ཆེ། ཁོ་ཚོས་
རྟ་རྒོད་དང་འབྲོང་གི་ཁྱུ་གྲོག་རོང་ཟབ་མོར་དེད་ཅིང་ར་བར་བསྐྱིལ་ནས། དེ་ལ་གཅན་
གཟན་གྱི་འཇིགས་པ་བཟློགས་ནས་གསོ་སྐྱོང་བྱས་པ་ནི་སྒོ་ཟོག་གི་ཐོག་མ་ཡིན།
གདོད་མའི་ཞིང་ལས་ཕལ་ཆེ་བ་ནི་ཆུ་བོ་ཆེན་པོའི་རྒྱུད་དུ་བྱུང་བར་མངོན། ཞིང་
ལས་དར་བ་དང་མཉམ་དུ། འབྲོག་པ་ལ་རུ་སྤོ་སྲོལ་བྱུང་། འབྲོག་པ་རྣམས་དབྱར་ས་དང་
དགུན་ས་ལ་རེས་མོས་ཀྱིས་སོང་ནས་འཚོ་བ་སྐྱེལ་སྟངས་ཤིག་བྱུང་བ་དེ་ལ་རུ་བསྐྱ་བའམ་
རུ་སྤོ་བ་ཟེར། རུ་སྤོས་ནས་འཚོ་བ་སྐྱེལ་བ་ནི་ཞིང་ལས་བྱས་ནས་འཚོ་བ་སྐྱེལ་བ་ལས་
དཀའ་ཚེགས་ཆེ། འབྲོག་པ་རྣམས་ཀྱི་མི་གྲངས་ཉུང་ཞིང༌། ཁོ་ཚོར་ལྷ་ཁང་དང་མཆོད་
དཔོན་གཏན་འཇགས་མེད་ལ། ཡོ་བྱད་ཀྱང་ཉུང་ཙམ་ལས་མེད། འོན་ཀྱང་ཚུལ་འདིས་
འབྲོག་པ་ནི་རྗེས་ལུས་སུ་འདོད་མི་རུང་བ་ཤེས་པར་བྱའོ། །འབྲོག་པའི་འཚོ་བ་སྐྱེལ་ཚུལ་
ལ་ཞིང་པའི་འཚོ་བ་སྐྱེལ་ཚུལ་ལས་ཡོན་ཏན་ཁྱད་པར་བ་ཞིག་ཡོད། འབྲོག་པའི་འཚོ་བར་
རང་དབང་ཆེ་ཞིང་། ཞིང་པ་ལས་ལོངས་སྤྱོད་འཛོམས་པོ་ཡོད། འབྲོག་པའི་རིགས་ལ་
ཚོགས་སྤྱིའི་འདུ་ཤེས་དེ་འདྲ་མེད་ནའང་། སོ་སོར་རང་ཚུགས་ཤིན་ཏུ་ཆེ། འབྲོག་པ་རྣམས་
ཀྱིས་ལྷ་པ་ལས་རང་གི་ཚོ་དཔོན་རྩིས་ཆེན་བྱེད་དོ།།
འབྲོག་པ་རྣམས་འཛམ་གླིང་གི་ཡུལ་གྲུ་མང་པོར་མྱུལ་བས། ཡུལ་ཁམས་གཞན་པའི་
ཡུལ་སྲོལ་གོམས་གཤིས་ཤེས་ཤིང་མཐོང་རྒྱ་ཤིན་ཏུ་ཆེ། ཕ་རོལ་དང་རྩྭ་ས་རྩོད་གླེང་བྱུང་ཚེ།
གདན་གཅིག་ཏུ་འདུས་ནས་གྲོས་རབ་དང་རིམ་པར་བྱེད། འབྲོག་པ་རྣམས་རི་ལུང་མང་
པོ་བརྒལ་ནས་འགྲོ་སྐབས། ལམ་དུ་རྡོ་རིགས་སྣ་ཚོགས་དང་འཕྲད་པས། གཏེར་རྡོ་བརྟག་
པ་ལ་ཞིང་པ་ལས་འབྲོག་པ་མཁས། ལྕགས་རིགས་བཙོ་སྦྱང་བྱ་བ་ནི་འབྲོག་པར་ཧ་ཅང་སླ་
པོར་ཡོད་སྲིད་དེ། ལི་དང་ཁྱད་པར་དུ་ལྕགས་བཙོ་སྦྱང་བྱེད་ཐབས་ནི་འབྲོག་པས་སྲོལ་ཕྱེ་
བས་སོ། །ཡོ་རོབ་གླིང་གི་ཡུལ་དབུས་དག་ནས་ལྕགས་ཀྱི་ཡོ་བྱད་འགའ་རྙེད་པར་བརྟགས་
ན། ལྕགས་ཀྱི་ཡོ་བྱད་འདི་དག་བཟོ་བའི་དུས་ཚོད་ནི། མིའི་རིགས་ཀྱི་ཐོག་མའི་ཤེས་རིག་
དར་བའི་དུས་ལས་ཀྱང་སྔ། ལྕགས་འདི་དག་ལ་ལྕགས་རྡོ་བཞུས་ནས་བཙོ་སྦྱང་བྱས་པའི་
རྟགས་གསལ་པོར་མངོན།
ཞིང་པ་རྣམས་གནས་གཏན་ཆགས་བྱས་རྗེས། རྫ་ཆས་བཟོ་བ་དང་འཁེལ་འཐག་བྱེད་
པའི་སྲོལ་བྱུང་། ཞིང་པས་འཚོ་བའི་དགོས་ཆས་གཞན་པའང་ཅི་རིགས་བཟོས། ཞིང་པ་དང་
འབྲོག་པའི་བར་གྱི་འཚོ་བ་སྐྱེལ་སྟངས་མི་འདྲ་བའི་དབང་གིས། ཞིང་འབྲོག་བར་ལ་རྐུན་
ཇག་དང་ཉོ་འཚོང་ཡང་ངང་ངམ་ཤུགས་ཀྱིས་བྱུང༌། ཁྱད་པར་དུ་སུ་མེ་རེ་ཡའི་ཡུལ་ལ་ས་
ཞིང་ཡོད་ལ་སྤང་ཐང་ཡང་ཡོད་པས། འདིར་ཞིང་པ་ཡོད་ལ་འབྲོག་པའང་ཡོད། འབྲོག་
རུ་ཞིང་མཐར་བབས་ནས་ཞིང་འབྲོག་བར་ཚོང་བྱེད་སྐབས། ཁོ་ཚོས་རྗི་ཕི་སེ་པ་ལྟར་ཕན་
ཚུན་རྐུ་ཁྱེར་དང་གཡོ་ལེན་བྱེད་ཤས་ཆེ(སྐབས་འདིར་བརྐུ་བྱར་ཁྱིམ་བྱ་མེད་དེ། ཁྱིམ་བྱ་
ནི་གནའ་བོའི་རྒྱ་གར་གྱི་རི་སྐྱེས་བྱ་རིགས་ཤིག་སྤྱི་ལོའི་སྔོན་གྱི1000ལོ་ཡས་མས་སུ་ཁྱིམ་དུ་
བཀུག་ནས་གསོས་པ་ལས་བྱུང་བར་སྣང)།ཞིང་འབྲོག་བར་ཚོང་བྱེད་སྐབས། འབྲོག་པར་
ལྕགས་རིགས། ཀོ་ཆས། རིན་པོ་ཆེ། གཅན་གཟན་དང་རི་དྭགས་ཀྱི་པགས་པ་ཡོད་པས། དེ་
དག་ནི་ཞིང་པའི་གོན་པ།མུ་ཏིགཤེལ། རྫ་ཆས་སོགས་ལ་བརྗེ་ཐུབ།
གནའ་བོའི་ཨེ་ཇིབ་དང་སུ་མེ་རེ་ཡའི་ཤེས་རིག་དར་བ་དང་དུས་མཉམ་དུ། འཛམ་
གླིང་ཡུལ་ཁམས་གཞན་པ་གསུམ་ལའང་རིགས་རྒྱུད་ཆེན་པོ་གསུམ་བྱུང་། དེ་དག་རང་ཡུལ་
དུ་གཞིས་ཆགས་ལ་མ་ཆགས་པའི་ཚུལ་གྱིས་གནས་པར་བྱས། དེ་དག་ལས་ཡོ་རོབ་བྱང་པ་
མི་རྒྱུད་ཤ་མདོག་དཀར་པོ་རྣམས། ཡོ་རོབ་གླིང་གི་ནགས་གསེང་དུ་རི་དྭགས་རྔོན་བཞིན་
གནས། འདི་དག་གི་འཚོ་བ་སྐྱེལ་སྟངས་ནི་སྐབས་དེའི་འཚོ་ཐབས་རིམ་པ་དམའ་གྲས་ཤིག་
ཡིན། སྤྱི་ལོའི་སྔོན་གྱི1500ལོ་ཡས་མས་སུ། ཨེ་ཞ་ཡའི་ཤར་ཕྱོགས་ཀྱི་འབྲོག་ཐང་ཆེན་པོར་
ཧོར་ཞེས་པའི་རིགས་རྒྱུད་ཆ་མེད་ཅིག་བྱུང་བ་དེས། རི་སྐྱེས་རྟ་རྒོད་བཏུལ་ནས་ཁྱིམ་དུ་
གསོས། དབྱར་ས་དང་དགུན་སར་དུས་ལྟར་རེས་མོས་སུ་སྤོ་བཞིན་གནས། སྐབས་འདིར་ཨུ་
རུ་སུའི་ཡུལ་གྱི་ན་འདམ་དང་ཆུ་ཞེང་ནི། དེང་སང་གི་མཚོ་ཁཱ་སི་ཕེང་ལས་ཀྱང་རྒྱ་ཆེ་ཞིང་
དེས་བར་བཅད་དེ། ཡོ་རོབ་བྱང་པ་དང་ཧོར་གྱི་བར་ལ་འབྲེལ་ལམ་མ་བྱུང༌། སེ་རེ་ཡ་དང་
ཨ་རབ་ཀྱི་བྱེ་ཐང་དག་ལ། སི་མེ་ཐེ་ཁ་པ་ཞེས་པའི་རིགས་རྒྱུད་ཤ་མདོག་སྐྱ་བོ་དང་ཁམ་
པ་རྣམས་བྱུང༌། སི་མེ་ཐེ་ཁ་པ་ནི་ར་ལུག་དང་བོང་བུ་སྐྱོང་བའི་འབྲོག་པ་ཡིན། སི་མེ་ཐེ་ཁ་
པ་དང་པར་སིག་གི་ལྷོ་རྒྱུད་ནས་འོངས་པའི་ཨི་ལཱ་མའེ་ཐ་པ་ཤ་མདོག་ནག་པོ་རྣམས་ནི།
གནའ་བོའི་ཤེས་རིག་ལ་འབྲེལ་ལམ་བྱུང་བའི་འབྲོག་པའི་ཐོག་མ་ཡིན། ཁོ་ཚོ་གནའ་བོའི་
ཤེས་རིག་དར་བའི་ཡུལ་ལ་སྐབས་འགར་ཚོང་དོན་དུ་འོངས་ཤིང་། སྐབས་འགར་འཕྲོག་
བཅོམ་བྱེད་པར་འོངས། འདི་དག་ལ་འགོ་དཔོན་དཔའ་ཞིང་མཛངས་ལ་མིག་རྒྱང་ཅན་རེ་
བྱུང་བས།མཐར་འདི་དག་གིས་གནའ་བོའི་ཤེས་རིག་དར་ཡུལ་རྣམས་དབང་དུ་བསྡུས།
སྤྱི་ལོའི་སྔོན་གྱི2750ལོ་ཡས་མས་སུ། སི་མེ་ཐེ་ཁ་པའི་རྗེ་བོ་སར་གྷང་ཞེས་པས་སུ་
མེ་རེ་ཡའི་ཡུལ་དབང་དུ་བསྡུས་པས་མི་ཚད། པར་སིག་མཚོ་འགག་ནས་མཚོ་དམར་བར་
གྱི་ཡུལ་གྲུ་མཐའ་དག་ཀྱང་མངའ་འོག་ཏུ་བཅུག སར་གྷང་རང་གིས་ཡི་གེ་མི་ཤེས་ནའང་།
ཁོང་གི་བཀའི་འབངས་སུ་གྱུར་པའི་རིགས་རྒྱུད་ཨ་ཁཱ་དྷེ་པ་ཞེས་པས་སུ་མེ་རེ་ཡའི་ཡི་གེ་
ཤེས་པས། སུ་མེ་རེ་ཡ་པའི་སྐད་ཡིག་ནི་གཞུང་གི་སྐད་ཡིག་དང་རིག་གཞུང་འབྲི་བྱེད་ཀྱི་
སྐད་ཡིག་ཏུ་གཏན་ལ་ཕབ། དེ་ནས་དུས་རབས་གཉིས་འདས་ནས་སར་གྷང་གི་གོང་མའི་
རྒྱལ་ཁབ་རིམ་གྱིས་ཉམས།
དེའི་རྗེས་སུ་ཨི་ལཱ་མའེ་ཐ་པས་སུ་མེ་རེ་ཡ་པ་དབང་དུ་བསྡུས་ཀྱང་། མི་རིང་བར་སི་
མེ་ཐེ་ཁའི་མི་རབས་གསར་པ་ཨ་མོ་རེ་ཐ་པ་ཞེས་པས་མངའ་དབང་ཕྱིར་ཕྲོགས། སྐབས་
དེར་ཁོ་ཚོས་གཙང་པོའི་འགྲམ་དུ་བྷ་བྷི་ལུན་ཞེས་པའི་གྲོང་ཁྱེར་བསྐྲུན་ཅིང་དེ་རྒྱལ་སར་
བྱས་ཏེ། རྒྱལ་ཁབ་ཀྱི་མིང་ལའང་བྷ་བྷི་ལུན་གོང་མའི་རྒྱལ་ཁབ་དང་པོ་ཞེས་བཏགས། སྤྱི་
ལོའི་སྔོན་གྱི2100ལོ་ཡས་མས་སུ། གོང་མ་ཧཱ་མུ་རཱ་བྷི་ཞེས་པས་རྒྱལ་སྲིད་ལེགས་པར་
བསྐྱངས་པར་བརྟེན། བྷ་བྷི་ལུན་ལ་འཕེལ་རྒྱས་ཆེན་པོ་བྱུང་། གོང་མ་ཧཱ་མུ་རཱ་བྷིས་བཟོས་
པའི 《ཧཱ་མུ་རཱ་བྷིའི་ཁྲིམས་ཡིག》 ཅེས་པ་ནི་མིའི་རིགས་ཀྱི་ཁྲིམས་ཡིག་གི་ཐོག་མ་ཡིན།
མེ་སེ་བྷི་ཐེ་མེ་ཡའི་ཐང་ཆེན་ནི་ས་ཁོད་ཡངས་པས། འབྲོག་པས་བཙན་འཛུལ་བྱེད་
པར་སྟབས་ཧ་ཅང་བདེ་པོར་ཡོད། ཆུ་བོ་ནའེ་ཨོལ་འབབ་རྒྱུད་ནི་ས་བབ་ཤིན་ཏུ་དོག་ཅིང་
སྲིད་དུ་རིང་བས། མངའ་འོག་ཏུ་བསྡུ་ཧ་ཅང་དཀའ་ཡང་། གོང་མ་ཧཱ་མུ་རཱ་བྷིའི་རིང་ལ། སི་
མེ་ཐེ་ཁ་པས་ཨེ་ཇིབ་དབང་དུ་བསྡུས་ཏེ་ཧེ་ཁ་སོ་སེ་ཞེས་པའི་རྒྱལ་རབས་བཙུགས། འདིའི་
མིང་གི་རྣམ་གྲངས་ལ་ལུག་རྫིའི་རྒྱལ་རབས་ཀྱང་ཟེར། སི་མེ་ཐེ་ཁ་པས་ཨེ་ཇིབ་ལ་ལོ་བརྒྱ་
ཕྲག་འགའི་རིང་ལ་དབང་བསྒྱུར། ཨེ་ཇིབ་པས་སི་མེ་ཐེ་ཁ་པ་ནི་ཀླ་ཀློར་རྩི་ཞིང༌། དེས་རང་
ལ་དབང་བསྒྱུར་བར་བཀུར་མ་འདོད་པས། སྤྱི་ལོའི་སྔོན་གྱི1600ལོ་ཡས་མས་སུ་ཨེ་ཇིབ་
པས་གྱེན་ལོག་བྱས་ནས།སི་མེ་ཐེ་ཁ་པ་ཨེ་ཇིབ་ནས་མཐར་བསྐྲད།
གང་ལྟར་སུ་མེ་རེ་ཡ་པ་ལ་སི་མེ་ཐེ་ཁ་པའི་ཤུགས་རྐྱེན་གཏིང་ཟབ་མོ་ཐེབས་ཡོད།
རིགས་རྒྱུད་འདི་གཉིས་རིམ་གྱིས་འདྲེས་པས། བྷ་བྷི་ལུན་གོང་མའི་རྒྱལ་ཁབ་ཀྱི་སྐད་དང་
གཤིས་ཀར་སི་མེ་ཐེ་ཁ་པའི་ཞད་ཆེན་པོ་ཡོད།

ལེའུ་བཅུ་བདུན་པ། གྲུ་དང་གྲུ་པ་བྱུང་ཚུལ།

གྲུ་ནི་ལོ་ཉིས་ཁྲི་ལྔ་སྟོང་ངམ་སུམ་ཁྲིའི་སྔོན་ཙམ་དུ་བྱུང་བ་ཡིན། རྡོ་ཆས་གསར་པའི་
དུས་རབས་ཀྱི་ཡ་ཐོག་ཏུ། མིའི་རིགས་ཀྱིས་རྫིངས་དང་རྐྱལ་བར་བརྟེན་ནས་ཆུ་ལ་བགྲོད་
ཐབས་ཤེས།སུ་མེ་རེ་ཡ་པ་དང་ཨེ་ཇིབ་པས་རི་དྭགས་ཀྱི་པགས་པ་དྲུབས་ནས་ཀོ་གྲུ་བཟོས།
ཡུལ་གྲུ་འདི་དག་ལ་དེང་སང་ཡང་ཀོ་གྲུ་སྤྱོད་སྲོལ་མ་ཉམས་པར་ཡོད། ཨའེ་ལན། ཝེ་ཨོལ་
སི། ཨ་ལཱ་སི་གཱ་སོགས་སུའང་ཀོ་གྲུ་སྤྱོད་སྲོལ་བྱུང༌། བྷེ་རེན་མཚོ་འགག་ཏུ། ཡུལ་མིས་མཚོ་
འགག་གི་ཕ་རོལ་བགྲོད་བྱེད་ལ་མཚོ་གཟིག་གི་པགས་པས་བཟོས་པའི་ཀོ་གྲུ་མང་དུ་བྱུང༌།
གྲུ་བཟོ་བའི་ལག་རྩལ་རིམ་པས་ཡར་རྒྱས་བྱུང་བར་བརྟེན། ཐོག་མར་གདུང་གྲུ་བྱུང༌། དེ་
ནས་གྲུ་ཆུང་དང་གྲུ་ཆེན་རིམ་གྱིས་བྱུང༌།
གྲུ་གཟིངས་ཀྱི་སྲོལ་འབྱེད་དེའི་བཀའ་དྲིན་རྗེས་སུ་དྲན་པ་ལ། ནོ་ཝའི་གྲུ་གཟིངས་སུ་
གྲགས་པའི་གཏམ་རྒྱུད་ཀྱང་བྱུང༌། འཛམ་གླིང་དུ་ཆུ་ལོག་བྱུང་བ་ཀུན་ས་དབུས་རྒྱ་མཚོའི་
ཆུ་འདྲེའི་ཆོ་འཕྲུལ་ཡིན་པར་གྲགས་པ་ལྟར། ནོ་ཝའི་གྲུ་གཟིངས་ཀྱི་གཏམ་རྒྱུད་ཀྱང་འཛམ་
གླིང་གི་ཡུལ་མང་པོར་གྲགས།
མཚོ་དམར་གྱི་རྒྱུད་དུ།རྩིག་དེའུ་མ་བྱུང་བའི་སྔོན་ནས་གྲུ་བྱུང་ཡོད་པར་སྣང་། པར་
སིག་མཚོ་འགག་དང་ས་དབུས་རྒྱ་མཚོ་ལ། སྤྱི་ལོའི་སྔོན་གྱི7000ལོ་ཡས་མས་ཙམ་ནས་གྲུ་
བྱུང་ཡོད་པར་མངོན། སྐབས་དེར་རྒྱ་མཚོར་བགྲོད་བྱེད་ཀྱི་གྲུ་གཟིངས་རྣམས་ལ། ཚོང་
གྲུ་དང་ཇག་གྲུ་ཉུང་ཙམ་ཡོད་པ་ལས། ཕལ་ཆེ་བ་ཉ་གྲུ་ཡིན། སྐབས་དེའི་གནས་ཚུལ་ལ་
བརྟགས་ན། ཐོག་མར་རྒྱ་མཚོར་བགྲོད་མཁན་ཕལ་ཆེ་བ་ནི་ཇག་པ་ཡིན་ཞིང་། ཇག་པས་
འཕྲོག་བཅོམ་བྱེད་མི་ཐུབ་ཚེ་ཚོང་བྱས་པར་སྣང་།
ཐོག་མའི་གྲུ་ནི། རླུང་དང་རྦ་རླབས་ཆུང་བའམ་ཉིན་འགའ་ལ་རླུང་དང་རྦ་རླབས་
ཞི་སྐབས། སྐམ་སའི་ནང་མཚོ་ཙམ་ལ་བསྐྱོད་ནས་ལས་ཀར་རམ་འདེགས་ཕྲན་ཙམ་བྱེད་
པ་ལས། ཕྱིའི་རྒྱ་མཚོ་ཆེན་པོར་བགྲོད་པའི་ནུས་པ་མ་བྱུང་། ཆ་ལག་དགོས་ངེས་རྣམས་
འཛོམས་ཤིང་རྒྱ་མཚོ་ཆེན་པོར་བགྲོད་ནུས་པའི་གཡོར་གྲུ་ཆེ་རིགས་ནི། ཉེ་བའི་ལོ་བཞི་
བརྒྱའི་ནང་དུ་བྱུང་བ་ཡིན། གནའ་བོའི་གྲུ་མཐའ་དག་ནི་ཤིང་གི་སྐྱ་བ་ཅན་ཤ་སྟག་ཡིན།
གནམ་གཤིས་ངན་པར་འཕྲད་ཚེ། གྲུ་རྣམས་མྱུར་བར་གྲུ་ཁར་ལོག་དགོས་པས། གྲུ་ཐམས་
ཅད་མཚོ་འགྲམ་དང་ཐག་ཉེ་བའི་གནས་སུ་འགྲོ་བ་ལས་མཚོའི་འཇིངས་ལ་འགྲོ་མི་ཕོད།
གྲུ་ཤན་བཅོས་ནས་རིམ་གྱིས་གྲུ་གཟིངས་ཆེན་པོ་བྱུང་སྟེ། བཟུང་དམག་རྣམས་སྐྱ་བ་བསྐྱོད་
པའི་ལས་སུ་བཀོལ།
སི་མེ་ཐེ་ཁའི་འབྲོག་པས་སེ་རེ་ཡ་དང་ཨ་རབ་ཀྱི་ཡུལ་དུ་འབྲོག་མཚེར་བཟུང་ཚུལ་
སི་མེ་རེ་ཡའི་ཡུལ་ལ་དབང་བསྒྱུར་ནས་ཨ་ཁཱ་དྷེའི་རྒྱལ་ཁབ་དང་བྷ་བྷི་ལུན་གོང་དང་།
མའི་རྒྱལ་ཁབ་དང་པོ་བཙུགས་རབས་གོང་དུ་བཤད་ཟིན། དེའི་སྐབས་སུ། སི་མེ་ཐེ་ཁ་པ་
ནུབ་ཕྱོགས་ཀྱི་མཚོ་འགྲམ་རྣམས་ལའང་སླེབས་ཡོད་རབས་འདུག འདི་ཚོས་ས་དབུས་རྒྱ་
མཚོའི་ཤར་མཐའི་མཚོ་འགྲམ་དུ། ཐའེ་ཨར་དང་སའེ་དྷོན་སོགས་ཀྱིས་མཚོན་པའི་གྲུ་ཁ་
མང་པོ་ལུ་གུ་རྒྱུད་དུ་བསྐྲུན། བྷ་བྷི་ལུན་གྱི་གོང་མ་ཧཱ་མུ་རཱ་བྷིའི་རིང་ལ།ས་དབུས་རྒྱ་མཚོའི་
འགྲམ་རྒྱུད་དུ་སི་མེ་ཐེ་ཁ་པའི་མི་སེར་སྤེལ་མཁན། ཚོང་པ། ལྡོམ་པོ་མང་དུ་བྱུང་། སི་མེ་ཐེ་
ཁ་པ་རྟག་པར་རྒྱ་མཚོར་འགྲོ་བ་རྣམས་ལ་ཧྥེ་ནེ་ཞེ་ཡ་པ་ཟེར། ཧྥེ་ནེ་ཞེ་ཡ་པ་ཕལ་ཆེ་བ་སི་
ཕེན་དུ་ཕྱིན་ནས་གནས་བཅས་ཏེ། གནའ་བོའི་ཨའེ་བྷེ་རུན་ཕྱེད་གླིང་གི་བྷ་སི་ཁ་པ་རྣམས་
ཡུལ་གཞན་དུ་བསྐྲད། ཧྥེ་ནེ་ཞེ་ཡ་པའི་དམག་དཔུང་མཚོ་འགྲམ་བརྒྱུད་ནས་ཆས་ཏེ། རྗིབ་
རོ་ཐོའི་མཚོ་འགག་བརྟོལ་ནས་ཨ་ཧྥེ་རི་ཁའི་བྱང་མཐའི་མཚོ་ཁར་ཕྱིན། དེར་གྲོང་ཁྱེར་ཁཱ་
ཐེ་ཇི་སོགས་ཧྥེ་ནེ་ཞེ་ཡ་པའི་མི་སེར་སྤེལ་ཡུལ་མང་པོ་བྱུང༌། ཁཱ་ཐེ་ཇི་ལ་ཆགས་འཇིག་ཇི་
ལྟར་བྱུང་ཚུལ་ལེའུ་རྗེས་མར་བཤད་པར་བྱའོ།།
ས་དབུས་རྒྱ་མཚོ་ལ་གཡོར་གྲུ་ཆེན་པོ་བཏང་ནས་འགྲོ་བའི་ཐོག་མ་ནི་ཧྥེ་ནེ་ཞེ་ཡ་
པ་རྣམས་མིན། དེའི་སྔ་རོལ་ནས་ས་དབུས་རྒྱ་མཚོའི་མཚོ་འགྲམ་དང་གླིང་ཕྲན་འགའ་ལ།
ཨེ་ཇི་པའི་གྲོང་སྡེ་དང་གྲོང་ཁྱེར་མང་པོ་ཆགས་ཡོད་པའི་ཕྱིར་རོ། །སྐད་དང་རིགས་རྒྱུད་
གང་ལ་བརྟགས་ཀྱང་། ཨེ་ཇི་པ། ལྷོ་ཕྱོགས་ཀྱི་བྷ་བྷ་པ། ནུབ་ཕྱོགས་ཀྱི་བྷ་སི་ཁ་པ། ཨེ་ཇིབ་
པ་རྣམས་ཉེ་འབྲེལ་ཡིན་པར་མངོན། གྷི་རེ་སིའི་མི་རིགས་ནི་མིའི་རིགས་ཀྱི་ལོ་རྒྱུས་སུ་བྱུང་
བ་ཧ་ཅང་འཕྱིས་པས། གྷི་རེ་སི་པ་དང་ཨེ་ཇི་པ་གཉིས་ཉ་དང་ཉུང་མ་བསྲེ་མི་རུང༌། ཨེ་ཇི་
པ་ནི་གྷི་རེ་སི་པའི་མེས་པོ་ཡིན། གྷི་རེ་སི་དང་ཨེ་ཞ་ཡ་མའེ་ཎ་ལ།ཨེ་ཇི་པས་གྲོང་ཁྱེར་རྒྱལ་
ཁབ་མེ་སི་ནེ་ཡ་དང་ཐྲོ་ཡེ་སོགས་མང་དུ་བཙུགས་ཤིང་། ཁི་རུའེ་ཐའི་གླིང་གི་ཁ་ནོ་སོ་སི་
ལ་ཕོ་བྲང་ཆེན་པོའང་བསྐྲུན།
གནའ་རྫས་རྟོག་ཞིབ་པས། གནའ་བོའི་ཨེ་ཇིའི་མི་རིགས་ཀྱི་མངའ་ཁོངས་ཆེ་ཆུང་
དང་ཤེས་རིག་གི་ཚད་མཐོ་དམན་ཤེས་ནས་ད་ཕན་ལོ་ལྔ་བཅུ་ཙམ་ལས་སོང་མེད། གནའ་
རྫས་རྟོག་ཞིབ་པས་ཁ་ནོ་སོ་སིའི་གནའ་ཤུལ་ལ་སྔོག་འདོན་ཞིབ་འཇུག་ཞིབ་ཅིང་རྒྱས་པ་
བྱས། ལས་དབང་ཞིག་གིས་གནའ་མཁར་འདིའི་མཁར་ཤུལ་དུ་ཕྱིས་སུ་གྲོང་ཁྱེར་མ་བསྐྲུན་
པས། གནའ་ཤུལ་ཕལ་ཆེ་བ་ཆ་ཚང་པོར་ལུས་པ་འདི། ཨེ་ཇིའི་ཤེས་རིག་གི་བསྐལ་དོན་འདི་
རྟོགས་བྱེད་ཀྱི་རྒྱུ་ཆ་གཙོ་བོ་ཡིན།
ཁ་ནོ་སོ་སི་ཡང་ཨེ་ཇིབ་དང་འདྲ་བར་ལོ་རྒྱུས་ཧ་ཅང་རིང་།སྤྱི་ལོའི་སྔོན་གྱི4000ལོ་
ཡས་མས་སུ། ཁ་ནོ་སོ་སི་དང་ཨེ་ཇིབ་བར་ལ་མཚོ་ལམ་བརྒྱུད་དེ་ཚོང་གི་འདུ་འགོད་ཧ་
ཅང་ཆེན་པོ་བྱུང༌། སྤྱི་ལོའི་སྔོན་གྱི2500ལོ་སྟེ། སར་གྷང་དང་པོའི་རྒྱལ་སྲིད་ནུབ་ནས་ཧཱ་
མུ་རཱ་བྷིས་སྲིད་བཟུང་མ་ཐག་པའི་རིང་ནི། ཁི་རུའེ་ཐའི་ཤེས་རིག་འཕེལ་རྒྱས་ཀྱི་ཡང་རྩེར་
སོན་པའི་དུས་སྐབས་ཡིན།
ཁ་ནོ་སོ་སི་ནི་རྒྱལ་པོའི་ཁབ་ཆེན་པོ་ཡིན་པ་ལས་གྲོང་ཁྱེར་རྒྱལ་ཁབ་མིན། ཐོག་མར་
ཁ་ནོ་སོ་སི་ལ་ལྕགས་རི་མེད་ཀྱང་། རྗེས་སུ་ཧྥེ་ནེ་ཞེ་ཡ་པ་སྟོབས་ཆེ་བར་ཕྱིན་པ་དང་། གྷི་
རེ་སིའི་མཚོ་ཇག་གདུག་པ་ཅན་རྣམས་བྱང་ནས་རྒྱ་མཚོ་བརྒལ་ནས་འཕྲོག་བཅོམ་བྱ་བར་
འོངས་པས། ཁ་ནོ་སོ་སི་ལ་ལྕགས་རི་མི་བསྐྲུན་ཀ་མེད་བྱུང༌།
ཨེ་ཇིབ་པས་རྒྱལ་པོ་ལ་ཧྥེ་རུ་ཟེར།ཁི་རུའེ་ཐ་པས་རྒྱལ་པོ་ལ་མེ་ནོ་སི་ཟེར།མེ་ནོ་སིའི་
ཕོ་བྲང་ཆེན་པོར་དགོས་ཆས་མཐའ་ཡས་པ་ཡོད། ཕོ་བྲང་དུ་ཕྱི་རོལ་ནས་སྦུ་གུས་ཆུ་དྲངས་
ནས་ཁྲུས་བྱེད་པའི་བཀོད་པ་ནི། རྒྱལ་ཁབ་གཞན་དག་གི་གནའ་ཤུལ་ལས་རྙེད་པ་ཤིན་ཏུ་
དཀོན། མེ་ནོ་སིས་རྟག་པར་ཕོ་བྲང་དུ་མཆོད་སྦྱིན་དང་དགའ་སྟོན་གཟབ་རྒྱས་བྱེད། སྐབས་
དེར་གླང་གོག་ལ་འཐབ་པའི་རྩེད་མོ་བྱུང་། རྩེད་མོ་འདི་དེང་སང་གི་སི་ཕེན་གྱི་གླང་གོག་
འཐབ་པའི་རོལ་རྩེད་དང་འདྲ་ཞིང་། གླང་གོག་འཐབ་མཁན་གྱི་ཆ་ལུགས་ཀྱང་དེང་
དང་ཤིན་ཏུ་འདྲ། སྐབས་དེར་བུད་མེད་རྣམས་ཀྱིས་སྨད་གཡོག་སུལ་མང་དང་ནང་གོས་
བྲང་ཁེབས་གྱོན་པས། བུད་མེད་ཀྱི་གྱོན་པ་གསར་པ་དར་ཡོད་ཚོད། ཁི་རུའེ་ཐ་པས་བཟོས་
པའི་བ་སོ། ལྕགས་རིགས་ཀྱི་ཡོ་ཆས། མུ་ཏིག་སོགས་རིན་པོ་ཆེ། རྫ་ཆས། བཏགས་མ། རི་མོ་
དང་ཕྲ་རྒྱན་སོགས་ནི་ལྟ་ན་སྡུག་ཅིང་བཟོ་སྤུས་ཤིན་ཏུ་ལེགས། ཁི་རུའེ་ཐ་པར་ཡི་གེའང་
ཡོད་ཀྱང་། དེའི་བརྡ་དོན་ད་དུང་ཡང་མ་ཁྲོལ་བ་ནི་ཧ་ཅང་ཕངས་པའི་གནས་སོ། །
ཤེས་རིག་འདི་ལོ་སྟོང་ཕྲག་གཉིས་ཙམ་ལས་གནས་མ་ཐུབ། སྤྱི་ལོའི་སྔོན་གྱི2000ལོ་
ཡས་མས་སུ། ཁ་ནོ་སོ་སི་པ་དང་བྷ་བྷི་ལུན་པ་རྣམས་རྒྱུན་པར་དུས་ཆེན་གྱི་དགའ་སྟོན་
གཟབ་རྒྱས་དང་ཆོས་ཀྱི་བྱེད་སྒོ་ཆེན་པོར་ཞུགས་ནས་དུས་འདའ་བར་བྱེད་པས་འཚོ་བ་ཧ་
ཅང་སྐྱིད། ཁོ་ཚོར་གཡོག་པོ་ཡོད་ཅིང་། བྱ་བ་ཐམས་ཅད་གཡོག་པོས་བྱེད་པས་བདག་པོས་
ངལ་བ་བྱེད་མི་དགོས། ཁ་ནོ་སོ་སི་པས་གནམ་སྔོན་མོ་གུར་དང་མཚོ་སྔོན་པོ་གདན་བྱས་
ནས་བདེ་ཞིང་སྐྱིད་པའི་འཚོ་བ་རོལ་བའི་སྐབས་དེ་ཤེད་ནས། ཨེ་ཇིབ་ཀྱི་ལུག་རྫིའི་རྒྱལ་
རབས་ཀྱི་རྒྱལ་སྲིད་རིམ་གྱིས་ཉམས། གལ་སྲིད་ཁྱེད་རང་ཆབ་སྲིད་ལ་དོ་ཁུར་བྱེད་མཁན་
ཞིག་ཡིན་ན། ཁྱེད་ཀྱིས་དུས་དེར་སི་མེ་ཐེ་ཁ་པས་མངའ་ཁོངས་ཕྱོགས་བཞིར་བསྐྱེད་ནས།
ཨེ་ཇིབ་དང་བྷ་བྷི་ལུན་དབང་དུ་བསྡུས་པ་དང་། ཆུ་བོ་ཐའེ་གྷ་རུའེ་སིའི་སྟོད་དུ་གྲོང་ཁྱེར་
ནེ་ནེ་ཝེ་བསྐྲུན་པ་སོགས་ཀྱང་ཤེས་པར་བྱའོ། །སི་མེ་ཐེ་ཁ་པས་རྒྱ་སྐྱེད་མཚམས་མ་བཞག་
པར་ས་དབུས་རྒྱ་མཚོ་བརྒྱུད་ནས་ནུབ་ཕྱོགས་སུ་བསྐྱོད་ཅིང་། ཧར་ཁེ་ལི་སིའི་ཡུལ(རྗིབ་
རོ་ཐོའི་མཚོ་འགག) ལ་སླེབས།མཚོ་འགྲམ་ལ་མི་སེར་སྤེལ་ཡུལ་མང་དུ་བཙུགས།
ཁ་ནོ་སོ་སི་ལ་མི་རིག་པ་ཅན་མང་པོ་བྱུང༌། སྐབས་དེའི་བཟོ་བོ་མཁས་པ་དྷེ་དྷ་ལ་
སིའི་གཏམ་རྒྱུད་བྱུང་བ་ཕྱིས་སུ་གྷི་རེ་སིའི་དམངས་ཁྲོད་དུ་མ་ཉམས་པར་ཡོད། ངག་རྒྱུན་
ལ་ཁོང་གིས་འཕུར་བྱེད་འཕྲུལ་འཁོར་ཞིག་བཟོ་མྱོང་ཡང་རྒྱ་མཚོར་ལྷུང་བར་གྲགས། དེ་
ཕལ་ཆེར་ལྡིང་གྲུ་ཡིན་པར་སྣང༌།
ཁ་ནོ་སོ་སིའི་འཚོ་བ་དང་དེང་སྐབས་ཀྱི་འཚོ་བའི་བར་ཁྱད་པར་ཧ་ཅང་ཆེ། སྤྱི་ལོའི་
སྔོན་གྱི2500ལོར། ཁི་རུའེ་ཐ་པས་གནམ་རྡོ་ནི་གནམ་ནས་ལྷུང་བའི་རིན་པོ་ཆེ་དཀོན་མོ་
ཞིག་ཡིན་པར་འདོད་པ་དང༌།གཏེར་རྡོ་བཞུས་ནས་ལྕགས་ལེན་ཐབས་ཤེས་མེད། འོན་ཀྱང་
དེང་སང་ལྕགས་ནི་ཧ་ཅང་མང་ཞིང་། ལྕགས་ཆས་ནི་ས་ཁྱབ་རྡོ་ཁྱབ་ཏུ་གྱུར། དེང་སང་རྟ་
ནི་ཀུན་གྱི་མིག་མཐོང་ལག་ཟིན་དུ་ཡོད་པ་ཞིག་ཡིན་ནའང་། སྐབས་དེར་རྟ་ནི་ཁ་ནོ་སོ་སི་
ནས་ཐག་ཤིན་ཏུ་རིང་བའི་མཚོ་ནག་གི་བྱང་རྒྱུད་དུ་གནས་པས། ཁི་རུའེ་ཐ་པས་རྟའི་མིང་
ཐོས་མྱོང་བ་ཙམ་མོ།།ཁི་རུའེ་ཐ་པས་གྷི་རེ་སི་དང་ཨེ་ཞ་ཡ་མའེ་ཎའི་ཡུལ་གྱི་ཨེ་ཇི་པ། ལེ་
དྷི་ཡ་པ།ཁེ་རེ་ཡ་པ། ཐྲོ་ཡེ་པ་བཅས་ཀྱི་སྐད་དང་འཚོ་བ་སྐྱེལ་སྟངས་ནི་རང་ཉིད་དང་འདྲ་
བར་མཐོང་བས། མི་རིགས་དེ་དག་ཁོ་ནར་ཤེས་རིག་ཡོད་པར་འདོད་པ་ལས། སི་ཕེན་དང་
ཨ་ཧྥེ་རི་ཁའི་བྱང་ཕྱོགས་སུ་ཧྥེ་ནེ་ཞེ་ཡ་པ་རྣམས་ཨེ་ཇི་པ་དང་མཉམ་དུ་གནས་ནའང༌། ཁོ་
ཚོས་ཡུལ་དེ་དག་ནི་ཧ་ཅང་མཐའ་འཁོབ་ཏུ་འདོད།
སྐབས་དེར་ཨེ་ཞ་ཡ་མའེ་ཎའི་ཡུལ་གྱི་ཨི་ཐྲ་སི་ཁ་པ་ཤ་མདོག་ཁམ་པ་ཅན་རྣམས་ད་
དུང་ཨི་ཐ་ལིར་སླེབས་མེད། ཨི་ཐ་ལིའི་ཡུལ་ཀུན་ནགས་ཚལ་གྱིས་ཁྱབ་པའི་མི་མེད་ས་སྟོང་
ཞིག་ཡིན། དེའི་སྐབས་སུ་ཁི་རུའེ་ཐ་པ་ཞིག་གིས་གྲུ་ཁར་བཟུང་དམག་ཤ་མདོག་དཀར་པོ་
མིག་སྔོན་པོ་ཅན་ཞིག་མཐོང་ན། དེར་ཧ་ལས་ཤིང་ཧང་སང་བར་འགྱུར་རོ། །ཁི་རུའེ་ཐ་པའི་
ཁ་སྐད་བཟུང་དམག་མི་དཀར་དེས་མ་གོ་བའི་ཚེ། ཁི་རུའེ་ཐ་པས་བཟུང་དམག་དེ་མཚོ་
ནག་གི་ཡུལ་མཐའ་འཁོབ་ཀྱི་ཀླ་ཀློ་ཞིག་ཡིན་པར་འདོད་ཐག་ཆོད་ཡིན།
འོན་ཀྱང་དོན་དུ་དེ་ལྟར་མ་ཡིན་ཏེ། བཟུང་དམག་དེ་ཨཱརྱ་ཞེས་པའི་རིགས་ཡིན།
ཨཱརྱའི་མི་རིགས་དང་དེའི་རིག་གནས་སྐོར་ལེའུ་ཕྱི་མར་བཤད་པར་འགྱུར། བཟུང་དམག་
ཆ་མེད་དེའི་ཁ་སྐད་ཁི་རུའེ་ཐ་པས་མི་གོ་ནའང༌། ཁོས་སྨྲ་བའི་སྐད་རིགས་ནི་པར་སིག་གི་
སྐད། གྷི་རེ་སིའི་སྐད། ལེགས་སྦྱར་གྱི་སྐད། ལཱ་ཐེན་གྱི་སྐད། འཇར་མན་གྱི་སྐད། དབྱིན་ཇིའི་
སྐད་དང་འཛམ་གླིང་གི་སྐད་རིགས་ཕལ་ཆེ་བའི་ཕྱི་མོ་ཡིན་པ་ཤེས་པར་བྱའོ།།
འདི་ནི་ཁ་ནོ་སོ་སི་པའི་མངའ་ཐང་ཤིན་ཏུ་རྒྱས་པའི་སྐབས་ཀྱི་གནས་ཚུལ་ཡིན།
ཁ་ནོ་སོ་སི་པ་ནི་སྤྱང་གྲུང་ལྡན་ཞིང་བརྩོན་འགྲུས་ཆེ་ལ། བག་ཡངས་དགའ་མགུས་དུས་
འདའ་བར་བྱས། ཁོ་ཚོས་འཚོ་བ་སྐྱིད་པོ་རོལ་བཞིན་གནས་པ་ན། སྤྱི་ལོའི་སྔོན་གྱི1400ལོ་
ཡས་མས་ལ།རྐྱེན་ངན་ཆེན་པོ་ཞིག་བྱུང་ནས་མེ་ནོ་སིའི་ཕོ་བྲང་ཡོངས་སུ་བརླགས། ཕོ་བྲང་
འདིའི་མཁར་ཤུལ་དུ་རྗེས་སུ་ཁང་པ་མ་ཕུབ་ཅིང་། དེར་འཚོ་སྡོད་བྱེད་མཁན་ཡང་མ་བྱུང༌།
རྐྱེན་ངན་དེ་ཅི་ཡིན་དང་ཇི་ལྟར་བྱུང་བ་བསྐལ་དོན་དུ་གྱུར་པ་དེ་ང་ཚོར་ཤེས་ཐབས་མ་
མཆིས་པས། ད་དུང་ཡང་གསང་བ་ལྐོག་གྱུར་ཏུ་ལུས་ཡོད། རྐོ་སློག་བྱེད་མིས་མཁར་ཤུལ་
དུ་གནའ་རྫས་འགའ་ཞིག་རྙེད་པ་དང༌། མེས་བསྲེགས་ཤུལ་དང་འཕྲོག་བཅོམ་བྱས་ཤུལ་
ཡང་འགའ་རེ་ཡོད་པ་དང་། ད་དུང་དུས་དེ་ཤེད་དུ་ས་འགུལ་ཆེན་པོ་ཞིག་གིས་རྩ་བརླག་
བྱས་རྗེས་ཀྱང་ཡོད་པ་མཐོང་། ཁ་ནོ་སོ་སི་ནི་འབྱུང་ཁམས་ཀྱི་གནོད་འཚེ་ཁོ་ནས་བརླགས་
པའམ། གྷི་རེ་སི་པ་ཞུགས་ནས་བརླགས་པ་དང༌། ཡང་ན་ཁ་ནོ་སོ་སིར་ས་འགུལ་བྱུང་བ་
དང་མཉམ་དུ་གྷི་རེ་སི་པས་འཕྲོག་བཅོམ་བྱས་ནས་བརླགས་པ་གང་ཡིན་ད་དུང་ཡང་ཤེས་
ཐབས་མེད་དོ། །

ལེའུ་བཅོ་བརྒྱད་པ། ཨེ་ཇིབ། བྷ་བྷི་ལུན། ཨ་སེ་རེ་ཡ།

སི་མེ་ཐེ་ཁ་པས་ཨེ་ཇིབ་ཏུ་ལུག་རྫིའི་རྒྱལ་རབས་བཙུགས་ནས་དབང་བསྒྱུར་ནའང་།
ཨེ་ཇིབ་པ་ལ་སི་མེ་ཐེ་ཁ་པའི་སྲིད་དབང་ཁ་ཞེ་གཉིས་མེད་ཀྱིས་བཀུར་འདོད་མ་བྱུང༌། སྤྱི་
ལོའི་སྔོན་གྱི1600ལོ་ཡས་མས་སུ། ཨེ་ཇིབ་ཏུ་རྒྱལ་གཅེས་ལས་འགུལ་ཆེན་པོ་ལངས་ཏེ། སི་
མེ་ཐེ་ཁ་པའི་སྲིད་དབང་བསྣུབས་ཤིང་བཙན་འཛུལ་པ་ཕྱིར་བསྐྲད། ཨེ་ཇིབ་ནི་དུས་དེའི་
སྐབས་ནས་ཉམས་གསོ་བྱུང་བ་ཡིན། ཨེ་ཇིབ་ཀྱི་གནའ་བོའི་ལོ་རྒྱུས་ཞིབ་འཇུག་པས་ཨེ་
ཇིབ་ཀྱི་དུས་རབས་འདི་ལ་གོང་མའི་རྒྱལ་ཁབ་གསར་པ་ཟེར། ལུག་རྫིའི་རྒྱལ་རབས་མ་
བཙུགས་གོང་དུ། ཨེ་ཇིབ་ནི་རྒྱལ་ཕྲན་སིལ་མར་གནས་ཀྱང༌། རྒྱལ་རབས་འདིས་རྒྱལ་ཁབ་
འདི་གོང་བུ་གཅིག་ཏུ་བསྒྲིལ། བཙན་འཛུལ་པས་ཨེ་ཇིབ་ལ་དབང་ཡུན་རིང་བསྒྱུར་ཀྱང་།
ཨེ་ཇིབ་པ་རྣམས་དཔའ་ཞུམ་པ་ལྟ་ཅི། འཐབ་རྩོད་བྱེད་འདོད་ཀྱི་སེམས་ཤུགས་སྔར་བས་
ཇེ་ཆེར་སོང༌། དེའི་རྐྱེན་གྱིས་ཨེ་ཇིབ་རང་གི་རྒྱལ་པོ་རྣམས་ལའང་རྒྱལ་ཁབ་གཞན་རྣམས་
དབང་དུ་བསྡུ་འདོད་ཀྱི་ཧམ་སེམས་ཤིན་ཏུ་ཆེའོ། །ཨེ་ཇིབ་ཀྱི་རྒྱལ་པོས་ལུག་རྫིའི་རྒྱལ་
རབས་ཀྱི་དམག་མིའི་ལག་ནས་འཐབ་འཁོར་དང་དམག་རྟ་ཕྲོགས་ནས་རང་གི་དཔུང་ལ་
བགོས། ཨ་མེ་ནོ་ཧྥེ་སི་གསུམ་པ་དང་ཐོ་དྷ་མེ་སི་གསུམ་པས་དབང་སྒྱུར་སྐབས། ཨེ་ཇིབ་
ཀྱི་སྟོབས་ཤུགས་ཤིན་ཏུ་རྒྱས་ཏེ། ཨེ་ཞ་ཡའི་ཆུ་བོ་ཡུ་ཧྥེ་རེ་ཐེ་སིའི་རྒྱུད་ཀྱང་ཨེ་ཇིབ་པས་
མངའ་འོག་ཏུ་བསྡུས།
འདིར་མེ་སེ་བྷི་ཐེ་མེ་ཡའི་ཤེས་རིག་དང་ཆུ་བོ་ནའེ་ཨོལ་གྱི་ཤེས་རིག་སྟེ། འབྲེལ་བ་
གཏན་ནས་མེད་པའི་ཤེས་རིག་འདི་གཉིས་བར་ལོ་ངོ་སྟོང་ཕྲག་རིང་ལ་འཁྲུགས་པའི་ལོ་
རྒྱུས་ཅུང་ཟད་བཤད་པར་བྱའོ། །རྒྱལ་ཁབ་འདི་གཉིས་འཁྲུག་པའི་ཐོག་མའི་དུས་ལ། ཨེ་
ཇིབ་ཀྱི་སྟོབས་ཤུགས་ཤིན་ཏུ་ཆེ་བར་མངོན། ཨེ་ཇིབ་ཀྱི་སྟོབས་ཤུགས་ཆེན་པོ་ནི། ཨེ་ཇིབ་
ཀྱི་རྒྱལ་རབས་བཅུ་བདུན་པ་དང་བཅུ་དགུ་པའི་འབད་པར་བརྟེན་ནས་བྱུང་བ་ཡིན། རྒྱལ་
རབས་འདི་གཉིས་རིང་གི་རྒྱལ་པོ་རྣམས་ལས་དམིགས་བསལ་དུ་བརྗོད་འོས་པ་ཞིག་ནི།
རྒྱལ་རབས་བཅུ་བདུན་པའི་ཐོ་དྷ་མེ་སི་གསུམ་པ། ཨ་མེ་ནོ་ཧྥེ་སི་གསུམ་པ་དང་བཞི་པ།
རྒྱལ་མོ་ཧཱ་ཐཱ་སོ་སོགས་དང༌། རྒྱལ་རབས་བཅུ་དགུ་པར་ལོ་དྲུག་ཅུ་རེ་བདུན་ལ་རྒྱལ་སྲིད་
བསྐྱངས་པའི་རྒྱལ་པོ་མོའུ་གཟེ་གཟིར་གྲགས་པ་སྟེ་རཱ་མེ་སིས་སི་གཉིས་པ་སོགས་ཀྱི་རིང་
ལ། ཨེ་ཇིབ་ལ་དར་རྒྱས་ཆེན་པོ་བྱུང༌། འོན་ཀྱང་དུས་དེའི་རིང་ལ། ཨེ་ཇིབ་ལ་ཉམས་ཆག་
ཀྱང་ལན་འགའ་བྱུང་བས། སྐབས་ཤིག་ལ་ཨེ་ཇིབ་ནི་སེ་རེ་ཡ་པ་དང་ལྷོ་ཕྱོགས་ཀྱི་ཨེ་སེ་ཨོ་
ཕི་ཡ་པའི་མངའ་འོག་ཏུ་ཤོར།
མེ་སེ་བྷི་ཐེ་མེ་ཡ་ནི།སྔོན་ལ་བྷ་བྷི་ལུན་གྱིས་དབང་བསྒྱུར། དེའི་རྗེས་སུ་ཧིས་ཐའེ་ཐ་པ་
དང་དྷ་མཱ་སི་ག་སིའི་ཡུལ་གྱི་སེ་རེ་ཡ་པས་དབང་བསྒྱུར། སྐབས་ཤིག་ལ་སེ་རེ་ཡ་པས་ཨེ་ཇིབ་
ཀྱང་མངའ་འོག་ཏུ་བསྡུས།སྐབས་དེར་གྲོང་ཁྱེར་ནེ་ནེ་ཝེ་ལ་གནས་པའི་ཨ་སེ་རེ་ཡ་པ་ལའང་
འཕོ་འགྱུར་སྣ་ཚོགས་བྱུང་། འདི་ཚོས་སྐབས་འགར་རང་གི་གྲོང་ཁྱེར་ནེ་ནེ་ཝེའང་སྲུང་མ་
ཐུབ་པར་གཞན་ལ་ཤོར་བ་དང༌། ཡང་སྐབས་འགར་བྷ་བྷི་ལུན་ལ་དབང་སྒྱུར་བ་དང་ཆབས་
ཅིག་ཏུ། ཨེ་ཇིབ་ལའང་དཔུང་འཇུག་བྱས། སྐབས་འདིར་ཨེ་ཇིབ་ཀྱི་དཔུང་གིས་སེ་རེ་ཡ་དང་
ཨེ་ཞ་ཡ་མའེ་ཎ་དང་མེ་སེ་བྷི་ཐེ་མེ་ཡ་ནས་འོངས་པའི་དགྲ་བོ་དང་སི་མེ་ཐེ་ཁ་པ་ལ་གཡུལ་
སྤྲད་རབས་ཞིབ་མོ་ཡོད་ཀྱང་།ཡིག་ཚོགས་ཀྱི་དབང་གིས་འདིར་མ་སྤྲོས། སྐབས་དེར་དམག་
དཔུང་ལ་འཐབ་འཁོར་མང་པོ་བྱུང་། རྟ་ནི་གཡུལ་ངོ་དང་དགའ་སྟོན་ཆེན་པོ་ཙམ་ལ་བཀོལ་
བར་སྣང་།སྐབས་དེར་ཨེ་ཞ་ཡ་དབུས་མའི་རྟ་རྣམས་ནི།གནའ་བོའི་ཤེས་རིག་དར་བའི་ཡུལ་
གྲུ་དག་ལ་དར་བ་འདིའང་ཡར་རྒྱས་བྱུང་བའི་རྟགས་ཤིག་ཡིན་ནོ།།
གནའ་སྔ་མོའི་དུས་སུ། དྲག་པོའི་སྟོབས་ཀྱིས་གཞན་སྡེ་འདུལ་བའི་རྒྱལ་པོ་གྲགས་
ཅན་མང་དུ་བྱུང་། དཔེར་ན་མེ་ཐན་ནེའི་རྒྱལ་པོ་ཐོ་ཞི་རཱ་ཐཱས་གྲོང་ཁྱེར་ནེ་ནེ་ཝེ་མངའ་
འོག་ཏུ་བཅུག་པ་དང༌། ཨ་སེ་རེ་ཡའི་རྒྱལ་པོ་ཐི་གྷི་ལཱ་ཐ་ཕི་ལེ་སར་དང་པོས་བྷ་བྷི་ལུན་
དབང་དུ་བསྡུས་པ་ལྟ་བུའོ། །འོན་ཀྱང་འདི་ཚོའི་མངའ་ཐང་ནི་དུས་ཡུད་ཙམ་ལས་གནས་
མ་ཐུབ།མཐར་ཨ་སེ་རེ་ཡ་པའི་དམག་ཤུགས་དང་མངའ་ཐང་ཆེ་བར་གྱུར།
སྤྱི་ལོའི་སྔོན་གྱི745ལོར། ཐི་གྷི་ལཱ་ཐ་ཕི་ལེ་སར་གསུམ་པས་བྷ་བྷི་ལུན་དབང་དུ་
བསྡུས་ཏེ། ཨ་སེ་རེ་ཡའི་གོང་མའི་རྒྱལ་ཁབ་བཙུགས། དུས་དེའི་སྐབས་སུ། བྱང་ཕྱོགས་ནས་
ལྕགས་བྱུང་བ་ཤེས་རིག་དར་བའི་རྒྱལ་ཁབ་རྣམས་ལ་དར། ལྕགས་ཐོག་མར་བཞུ་ཤེས་
མཁན་ནི། ཨར་མེ་ནེ་ཡའི་ཡུལ་གྱི་ཧིས་ཐའེ་ཐ་པ་རྣམས་ཡིན། ཁོ་ཚོས་ཨ་སེ་རེ་ཡ་པ་རྣམས་
ལ་ལྕགས་བཞུ་ཐབས་བསླབས། སར་གྷང་གཉིས་པས་ཨ་སེ་རེ་ཡའི་རྒྱལ་སྲིད་ཕྲོགས་རྗེས།
ཁོས་རང་གི་དམག་ལ་ལྕགས་ཀྱི་མཚོན་ཆ་བཟོས་པས།ཨ་སེ་རེ་ཡ་པ་ནི་དྲག་པོའི་ཁྲག་སྦྱོར་
གྱི་ལས་སྤེལ་བའི་བཙན་དབང་རྒྱལ་ཁབ་ཀྱི་ཐོག་མར་གྱུར། སར་གྷང་གི་སྲས་ས་ཎ་ཁྱ་རབ་
ཅེས་པས་ཨེ་ཇིབ་ལ་དཔུང་དྲངས་ཀྱང་། ནད་ཡམས་ཆེན་པོ་བྱུང་བས་ཕ་རོལ་གཞོམ་པ་ལྟ་
ཅི། རང་ཉིད་རབ་ཏུ་ཕམ་ནས་ཕྱིར་ལོག་དགོས་བྱུང༌།
སྤྱི་ལོའི་སྔོན་གྱི670ལོར། ས་ཎ་ཁྱ་རབ་ཀྱི་ཚ་བོ་ཨ་སོར་བྷ་ནེ་ཕོལ(གྷི་རེ་སིའི་མིང་
ལ་སཱ་དྷཱ་ནཱ་ཕལ་སི་ཟེར) ཞེས་པས་ཨེ་ཇིབ་དབང་དུ་བསྡུས། ཨེ་ཇིབ་དེའི་སྐབས་སུ་ཨེ་སེ་
ཨོ་ཕི་ཡའི་རྒྱལ་པོའི་མངའ་རིས་སུ་ཡོད། ཨ་སུར་བྷ་ནེ་ཕོལ་གྱིས་ཨེ་སེ་ཨོ་ཕི་ཡའི་རྒྱལ་པོའི་
ལག་ནས་ཨེ་ཇིབ་ཀྱི་མངའ་དབང་ཕྲོགས།
གལ་སྲིད་ལོ་ངོ་སྟོང་ཕྲག་རིང་གི་རྒྱལ་ཁབ་སོ་སོའི་མངའ་ཁོངས་ཀྱི་འགྱུར་བ་ནི་ས་
བཀྲ་ཞིག་ཏུ་འབྲི་ཐུབ་པའི་དབང་དུ་བྱས་ན། ང་ཚོས་འདི་ལྟར་མཐོང་བར་འགྱུར་རོ། །ས་
བཀྲ་དེར་ཨེ་ཇིབ་ཀྱི་མངའ་ཁོངས་ནི་ཕྲ་མཐོང་ཤེལ་གྱིས་མཐོང་བའི་སྲིན་འབུ་གཟུགས་
འགྱུར་ཞིག་དང་འདྲ་བར། སྐབས་འགར་ཆེ་བར་འགྱུར་ལ། ཡང་སྐབས་འགར་ཆུང་བར་
འགྱུར། སི་མེ་ཐེ་ཁ་པའི་རྒྱལ་ཁབ་ཨ་སེ་རེ་ཡ། སེ་རེ་ཡ། ཧིས་ཐའེ་ཐ། བྷ་བྷི་ལུན་རྣམས།
སྐབས་འགར་གཅིག་གིས་གཅིག་ཟ་ཞིང་། སྐབས་འགར་སོ་སོར་སིལ་མར་ཐོར་ཏེ། འཕོ་
འགྱུར་མཐའ་ཡས་པ་འབྱུང་། གཞན་ཡང་ཨེ་ཞ་ཡ་མའེ་ཎའི་ཡུལ་གྱི་ནུབ་ཕྱོགས་སུ། ཨེ་ཇི་
པས་རྒྱལ་ཕྲན་ལེ་དྷི་ཡ( རྒྱལ་ས་སཱ་དྷེ་སི་ཡིན)དང་ཁེ་རེ་ཡ་སོགས་ཀྱང་འཛུགས་པར་
འགྱུར། སྤྱི་ལོའི་སྔོན་གྱི1200ལོའམ་དེ་ལས་ཀྱང་སྔ་བའི་དུས་ཤིག་ལ། འཇིག་རྟེན་རྙིང་པའི་
མངའ་ཁོངས་ཀྱི་ས་བཀྲ་ལ། བྱང་ཤར་དང་ནུབ་བྱང་ནས་འོངས་པའི་མི་རིགས་གསར་པ་དུ་
མའི་མིང་མཐོང་བར་འགྱུར། འདི་རྣམས་གདོད་མའི་ཤོག་སྡེ་འགའ་ཡིན་ཤས་ཆེ། ཁོ་ཚོར་
ལྕགས་ཀྱི་གོ་མཚོན་དང་རྟས་འདྲེན་པའི་འཐབ་འཁོར་ཡོད་པས། བྱང་ཕྱོགས་ཀྱི་ཨེ་ཇི་པ་
དང་སི་མེ་ཐེ་ཁ་པ་ལ་དྲག་ཏུ་འཐབ་པར་འགྱུར། ཁོ་ཚོའི་སྐད་ནི་ཨཱརྱའི་སྐད་ལས་རིམ་གྱིས་
འཕོ་འགྱུར་བྱུང་བའི་སྐད་རིགས་ཤིག་ཡིན།
སྐབས་འདིར་པར་སིག་པ་དང་མིས་དྷ་པ་རྣམས་མཚོ་ནག་དང་མཚོ་ཁཱ་སི་ཕེང་
གི་བྱང་རྒྱུད་དུ་ཡུལ་གཏན་ཆགས་བྱས་ནས་གནས། སྔོན་གྱི་ལོ་རྒྱུས་སྨྲ་བ་དག་གིས། པར་
སིག་པ་དང་མིས་དྷ་པ་ནི་སཱ་མཱ་ཐེ་ཡ་པ་དང་སའེ་སིས་ཡ་པར་བྱེད་པ་ནི་འཁྲུལ་ལོ། །ཨར་
མེ་ནེ་ཡ་པ་ནི་བྱང་ཤར་རམ་ནུབ་བྱང་གི་ཕྱོགས་ནས་ཡུལ་འདིར་འོངས་པ་ཡིན། ཧྥུ་རེ་
ཇི་ཡ་པ། སེ་མེ་རེ་ཡ་པ། དེང་སང་གི་གྷི་རེ་སི་པའི་མེས་པོ་གནའ་བོའི་གྷི་རེ་སི་པ་རྣམས་
ཀྱིས་ཀྱང་ཆུ་བོ་ཆེན་པོ་བརྒལ་ཏེ། བྷོལ་ཁན་ཕྱེད་གླིང་བརྒྱུད་ནས་ཡུལ་འདིར་སླེབས། འདི་
ཀུན་ཨཱརྱའི་རིགས་སུ་གྱུར་པའི་འབྲོག་པ་རྒོད་པོ་ཤ་སྟག་ཡིན། ཁོ་ཚོས་ཡུལ་གར་སླེབས་སུ་
འཕྲོག་བཅོམ་བྱས་ནས་དུས་འདའ་བར་བྱས། ཨཱརྱའི་རིགས་ཀྱིས་ཤར་ཕྱོགས་སུ་ས་མཚམས་
ཀྱི་མི་སེར་ཙམ་ལས་འཕྲོག་བཅོམ་བྱེད་མ་ཐུབ་པར་འདུག་ཀྱང་། ནུབ་ཕྱོགས་སུ་གཞན་གྱི་
གྲོང་ཁྱེར་དང་མངའ་ཁོངས་ཀྱི་ས་ཕྲོགས། ཤེས་རིག་དར་བའི་ཨེ་ཇི་པ་ཀུན་རང་ཡུལ་ནས་
བསྐྲད། ཨེ་ཇི་པས་འདིའི་གནོན་བཙིར་མ་བཟོད་པས། ཨཱརྱའི་རྣམས་མི་འོང་བའི་ཡུལ་དུ་
བྱོལ་ནས་བསྡད། ཨེ་ཇི་པ་འགའ་ཞིག་ཆུ་བོ་ནའེ་ཨོལ་རྒྱུད་ཀྱི་ཟུར་གསུམ་གླིང་དུ་སྤོས་ཀྱང་།
ཨེ་ཇིབ་པས་སྡོད་མ་བཅུག ཨེ་ཇིའི་རིགས་སུ་གྱུར་པ་ཨི་ཐྲ་སི་ཁ་པ་འགའ་ཞིག་གིས་ཨེ་ཞ་
ཡ་མའེ་ཎའི་ཡུལ་ནས་རྒྱ་མཚོ་བརྒལ་ཏེ། ཨི་ཐ་ལིའི་མི་མེད་ནགས་ཚལ་ཆེན་པོར་ཕྱིན་ནས་
རྒྱལ་ཁབ་བཙུགས། འགའ་ཞིག་ས་དབུས་རྒྱ་མཚོའི་ཤར་ལྷོའི་མཚོ་འགྲམ་དག་ལ་སོང་ནས་
གྲོང་ཁྱེར་རྒྱལ་ཁབ་བཙུགས།ལོ་རྒྱུས་སུ་མི་འདི་དག་ལ་ཧྥེ་ལེ་སི་ཐེང་པ་ཟེར།
གནའ་བོའི་ཤེས་རིག་དར་བའི་རྒྱལ་ཁམས་སུ་བཙན་གྱིས་ཞུགས་པའི་ཨཱརྱའི་རིགས་
ཀྱི་བྱུང་བ་ལེའུ་ཕྱི་མར་བཤད་པར་བྱ། འདིར་གནའ་བོའི་ཤེས་རིག་དར་བའི་རྒྱལ་ཁམས་ལ་
འཕོ་འགྱུར་དང་ཟིང་ཆ་འབྱུང་བའི་རྐྱེན་མདོ་ཙམ་བརྗོད་པར་བྱའོ།།སྤྱི་ལོའི་སྔོན་གྱི1600ལོ་
ནས600ལོའི་བར་དུ། ཤེས་རིག་མ་དར་བའི་ཨཱརྱ་རྣམས་བྱང་ཕྱོགས་དང་ཐང་ཆེན་པོ་
རྣམས་ནས་རིམ་པས་འོངས་ཏེ། ཡུལ་གཞན་ལ་བཙན་འཛུལ་ཡང་ཡང་བྱས་པས། ཡུལ་དེ་
དག་ལ་དར་རྒུད་དང་འཕོ་འགྱུར་སྣ་ཚོགས་བྱུང༌།
ཡ་ཧུ་དཱ་པ་ནི་ཧྥེ་ལེ་སི་ཐེང་དང་ཧྥེ་ནེ་ཞེ་ཡའི་རི་ཁུལ་དུ་འཚོ་བའི་སི་མེ་ཐེ་ཁའི་
རིགས་ཀྱི་བྱེ་བྲག་ཅིག་ཡིན།མི་རིགས་འདིའི་སྐོར་ལེའུ་ཕྱི་མར་བཤད་པར་འགྱུར། དུས་དེའི་
མཇུག་ཙམ་གྱི་འཛམ་གླིང་གི་ལོ་རྒྱུས་སུ། ཡ་ཧུ་དཱ་པས་གོ་གནས་མཐོན་པོ་བཟུང་ཡོད་པར་
མངོན། ཁོ་ཚོས《དམ་པའི་གསུང་རབ》བརྩམས།《དམ་པའི་གསུང་རབ ནི་ལོ་རྒྱུས།
སྙན་ངག་རྩོམ་རིག ལུང་བསྟན། ལེགས་བཤད་རྣམས་གཅིག་ཏུ་བསྡུས་པའི་གསུང་ཤིན་ཏུ་
གྲགས་ཅན་ཞིག་ཡིན།
སྤྱི་ལོའི་སྔོན་གྱི600ལོའི་སྔོན་དུ། ཨཱརྱ་རྣམས་མེ་སེ་བྷི་ཐེ་མེ་ཡ་དང་ཨེ་ཇིབ་ཏུ་
ཞུགས་ཀྱང་། ཨཱརྱས་ཡུལ་དེ་དག་ལ་བསྒྱུར་བཅོས་ཆེན་པོ་བྱེད་མ་ཐུབ།ཨེ་ཇིབ་པ་དང་བྷ་
བྷི་ལུན་པ་ལ་མཚོན་ན། ཨེ་ཇི་པ་བཙན་བྱོལ་དུ་ཕྱིན་པ་དང་ཁ་ནོ་སོ་སི་རྩ་བརླག་ཏུ་སོང་
བའི་གོད་ཆགས་ཆེན་པོ་དེ། ཁོ་ཚོ་དང་ཡུལ་གྱིས་རིང་དུ་བསྐལ་བའི་བསྐལ་དོན་ཞིག་
ཡིན། ཤེས་རིག་གི་འབྱུང་གནས་འདི་དག་ལ། རྒྱལ་རབས་གཅིག་རྗེས་གཅིག་གིས་བཟུང་
ནས་རྒྱལ་རབས་མང་དུ་བྱུང་ཞིང༌། མིའི་རིགས་ཀྱི་ལོ་རྒྱུས་ཀྱི་རྒྱུན་གཙོ་བོ་ནི་ལོ་རེ་བཞིན་
སྔར་ལས་སྣ་ཇེ་མང་དང་ཚད་ཇེ་མཐོར་འཕེལ། ཨེ་ཇིབ་ཀྱི་རྩིག་དེའུ་ནི་ལོ་ངོ་སུམ་སྟོང་
ལྷག་ལ་ཆར་རླུང་གིས་བདར་ཟད་བྱས་རྗེས། སྐབས་འདིར་དེང་སང་གི་ཡུལ་སྐོར་བྱེད་
སའི་རྣམ་པ་འདི་ལྟ་བུར་ཆགས། རྒྱལ་རབས་བཅུ་བདུན་པ་དང་བཅུ་དགུ་པའི་རིང་ལ།
ལྷ་ཁང་ཆེན་མོ་ཁར་ནཱ་ཁ་དང་ལཱ་ཁ་སོར་བྱུང་། སྤྱི་ལོའི་སྔོན་གྱི1600ལོ་ནས600ལོའི་རིང་
གི་གྲོང་ཁྱེར་ནེ་ནེ་ཝེའི་གནའ་ཤུལ་ལས། ལྷ་ཁང་ཆེན་པོ་དང་གླང་ལུས་ལ་མི་མགོ་དང་
གཤོག་པ་ཅན་གྱི་སྐུ་འདྲ། རྒྱལ་པོ། འཐབ་འཁོར། སེང་གེ་གཤོར་སྟབས་ཀྱི་རི་མོ་འབུར་མ་
སོགས་གནའ་རྫས་ཁྱད་པར་ཅན་དུ་མ་བྱུང༌། དུས་རབས་འདི་བྷ་བྷི་ལུན་གྱི་ལོ་རྒྱུས་སུ་
འོད་སྟོང་འབར་བའི་དུས་རབས་ཤིག་ཡིན།
དེང་སང་ཨེ་ཇིབ་དང་མེ་སེ་བྷི་ཐེ་མེ་ཡའི་ཡུལ་དུ། གཞུང་གི་ཡིག་ཚང་། གཏམ་རྒྱུད།
སྙན་ངག་སྒེར་གྱི་འཕྲིན་ཡིག་དང་ཚོང་གི་རྩིས་ཐོ་སོགས་མང་དུ་རྙེད། གནའ་རྫས་འདི་དག་
ལ་བརྟགས་ན། སྐབས་དེའི་བྷ་བྷི་ལུན་དང་ཨེ་ཇིབ་དང་སིས་པི་སིའི་སྐུ་དྲག་དང་ཕྱུག་པོ་
དག་གི་གནས་ཚུལ་དཔོག་ནུས། སྐབས་དེའི་སྐུ་དྲག་དང་ཕྱུག་པོ་རྣམས་ཀྱི་འཚོ་བ་ནི་དེང་
སང་གི་ཕྱུག་ཆེན་དང་འདྲ་བར་རྒྱས་སྤྲོས་ཧ་ཅང་ཆེ་བར་མངོན། སྐབས་དེའི་སྐུ་དྲག་དང་
ཕྱུག་པོས་རྒྱུན་གཏན་རྒྱན་གོས་གཟབ་མཆོར་ཤིན་ཏུ་ཆེ་བས་བཀླུབས་ཤིང་ཤོམ་ར་ཧ་ཅང་
ཆེ་ལ། བཟོ་བཀོད་ཀྱི་སྤྲོས་པ་མཐའ་ཡས་པའི་ཁང་བཟང་དུ་བསྡད་ནས་རྒྱས་སྤྲོས་ཆེ་བའི་
འཚོ་བ་རོལ་བཞིན་ཡོད། ཁོ་ཚོ་རྒྱུན་པར་མཉམ་དུ་འདུས་ཏེ། གླུ་དང་གར་གྱི་རྩེད་མོ་ཟད་
མི་ཤེས་པར་རོལ་ནས་དུས་འདའ་བར་བྱེད། རྒྱུན་གཏན་དུ་ཞབས་ཏོག་པ་བྱང་མ་རྣམས་
ཞབས་ཕྱིར་འབྲང་ཞིང༌། ལུས་ཀྱི་འཕྲོད་བསྟེན་ལ་སྒེར་གྱི་སྨན་པ་དང་སོའི་ཆེད་ལས་སྨན་
པ་སོགས་ཀྱང་ཡོད། ཁོ་ཚོ་ཡུལ་སྐོར་ལ་འགྲོ་བར་མི་རང་བས། ཐག་རིང་དུ་འགྲོ་བའི་ལན་
གྲངས་ཉུང༌། དབྱར་ཁར་ཆུ་བོ་ནའེ་ཨོལ་དང་ཡུ་ཧྥེ་རེ་ཐེ་སི་ལ་གྲུར་བསྡད་ནས་སྤྲོ་གསེང་
གཏོང་བར་བྱེད།
སྐབས་དེར་དྲེལ་ཤིན་ཏུ་དཀོན། རྟ་ནི་འཐབ་འཁོར་དང་རྒྱལ་ཁབ་ཀྱི་དགའ་སྟོན་
ཆེན་པོ་ཙམ་ལ་བཀོལ་བས། བོང་བུས་འདྲུད་པའི་འཁོར་ལོ་ནི་དོ་སྐྱེལ་བྱེད་ཀྱི་ཐེག་པ་གཙོ་
བོ་ཡིན། རྔ་མོང་ནི་མེ་སེ་བྷི་ཐེ་མེ་ཡ་པས་མིང་ཙམ་ཐོས་མྱོང་བ་དང༌། ཨེ་ཇིབ་ཡུལ་དུ་རྔ་
མོང་གི་མིང་ཙམ་ཡང་མེད། སྐབས་དེར་ཟངས་དང་ལི་དར་བ་ལས། ལྕགས་ཤིན་ཏུ་དཀོན།
སྲིང་བལ། སོ་མ་རཱ་ཛཱ། བལ་སོགས་ལས་བཏགས་པའི་རས་སྤུས་ལེགས་བྱུང་ཡང་དར་གོས་
མ་བྱུང༌། སྐབས་དེར་ཤེལ་ཡོད་པ་མ་ཟད།ཤེལ་གྱི་ཁ་དོག་ཤིན་ཏུ་ལེགས།ཤེལ་ལས་བཟོས་
པའི་དགོས་ཆས་ཕལ་ཆེ་བ་གཟུགས་ཆུང་། ཤེལ་དྭངས་མ་བཟོ་མ་ཤེས་པར་འདུག་པས།
ཤེལ་མིག་མ་བྱུང་ཡང་། གསེར་སོ་འཛུགས་ཤེས་པར་སྣང༌།
གནའ་བོའི་སིས་པི་སི་དང་བྷ་བྷི་ལུན་ལ་སྒོར་མོ་ལུགས་མ་མ་བྱུང་བས། ཚོང་བྱེད་
ཚེ་ཅ་ལག་དང་ཅ་ལག་ཕན་ཚུན་བརྗེ་རེས་བྱ་དགོས་པས། སྐབས་དེའི་འཚོ་བ་རོལ་སྟངས་
ནི་དེང་སང་དང་ཁྱད་པར་ཆེ། དངུལ་སྤྱོད་མིན་གྱི་ཆ་ལ་བརྟགས་ན། བྷ་བྷི་ལུན་ནི་ཨེ་ཇིབ་
ལས་སྔོན་ཐོན་ཡིན། བྷ་བྷི་ལུན་དུ་གསེར་དངུལ་དང་ཅ་ལག་བརྗེ་བ་དང་། གསེར་དངུལ་
ལུགས་མ་ཉར་བའི་སྲོལ་བྱུང༌། བྷ་བྷི་ལུན་དུ་སྒོར་མོ་ལུགས་མ་མ་བྱུང་གོང་ནས་དངུལ་ཁང་
གཉེར་མཁན་བྱུང་ཞིང༌། བྷ་བྷི་ལུན་པས་གསེར་དངུལ་གྱི་ལྕུག་མའི་སྟེང་ལ་རང་གི་མིང་
དང་དེའི་ལྗིད་ཚད་གསལ་པོར་བརྐོས་ཡོད། ཚོང་པ་དང་འགྲུལ་པ་རྣམས་ཡུལ་གཞན་དུ་
འགྲོ་ཚེ། རིན་པོ་ཆེ་ཁྱེར་ནས་ལམ་གྱི་འཚོ་བའི་དགོས་ཆ་ཉོ་བར་སྣང་། ལས་ཀ་བྱེད་མི་དང་
ཞབས་ཕྱི་ཕལ་ཆེ་བ་ནི་བྲན་གཡོག་ཡིན་ཞིང་། ལས་ཀའི་གླ་ཆར་ཁ་ཟས་ཙམ་སྟེར་བ་ལས་
གླ་ཆ་གཞན་མེད།སྒོར་མོ་བྱུང་བ་ནས་བྲན་གཡོག་ལམ་ལུགས་ནི་རིམ་གྱིས་ནུབ།
གལ་སྲིད་དེང་རབས་ཀྱི་མི་ཞིག་གནའ་བོའི་གྲོང་ཁྱེར་དར་རྒྱས་ཤིན་ཏུ་ཆེ་བ་འདི་
དག་ལ་ཕྱིར་འགྲོ་ཐུབ་ན། དེས་བྱ་དེ་དང་བྱ་སྒོང་བཙལ་བས་མི་རྙེད་པས། གནའ་བོའི་བྷ་
བྷི་ལུན་དུ། དེང་གི་ཧྥ་རན་སིའི་མ་བྱན་སོང་ན་བྱ་དེའི་ཤ་དང་བྱ་སྒོང་གི་ཟས་གཡོ་བའི་
ལག་རྩལ་ངོམ་མི་ནུས། བྷ་བྷི་ལུན་གྱི་བྱ་དེ་ནི་ཨ་སེ་རེ་ཡའི་གོང་མའི་རྒྱལ་ཁབ་ཀྱི་རྒྱལ་
རབས་མཐའ་མའི་རིང་ལ་ཤར་ཕྱོགས་ཀྱི་ཡུལ་ག་ཤེད་ནས་བྱུང་བ་ཡིན།
སྐབས་འདིར་ཆོས་ལུགས་ལའང་ཡར་རྒྱས་ཆེན་པོ་བྱུང་། གནའ་སྔ་མོར་མི་གསོན་
པོས་དམར་མཆོད་བྱེད་པའི་སྲོལ་ངན་དེ་དོར་ཏེ(འོན་ཀྱང་ཧྥེ་ནེ་ཞེ་ཡ་པ་དང༌།ཁྱད་པར་
དུ་མི་རིགས་འདི་ཨ་ཧྥེ་རི་ཁར་སྤོས་པའི་ཡུལ་ཁཱ་ཐེ་ཇི་ལ། མི་གསོན་པོས་སྔར་མུས་བཞིན་
དམར་མཆོད་བྱེད་ཀྱིན་ཡོད་པ་ནི་ཕྱི་རབས་པས་མཐའ་གཅིག་ཏུ་བཀག ) ། མིའི་ཚབ་ཏུ་
དུད་འགྲོ་དང་མིའི་གླུད་ཀྱིས་མཆོད་པའི་སྲོལ་བྱུང༌། གནའ་སྔ་མོའི་དུས་སུ་རྗེ་བོ་ཤི་བ་ན།
བཙུན་མོ་དང་གཡོག་པོའང་གཤིན་པོ་དང་མཉམ་དུ་དུར་ལ་བཏབ་ནས། གཤིན་པོའི་ཕྱི་
མའི་ཡུལ་གྱི་སྡོངས་གྲོགས་དང་ཞབས་ཕྱིར་བསྔོ་བ་དང༌།ཕྱི་མའི་ཡུལ་དུ་འཐབ་བྱེད་ཀྱི་
གོ་མཚོན་ལ་མདའ་གཞུ་དང་མདུང་སོགས་འཁོར་གསུམ་དུར་དུ་འདེབས་སྲོལ་བྱུང༌། ཨེ་
ཇིབ་ཏུ། ཁང་པ། ཚོང་ཁང་། བྲན་གཡོག ནོར་ལུག་སོགས་ཀྱི་གླུད་བཅོས་ཏེ། གཤིན་པོ་དང་
མཉམ་དུ་དུར་དུ་འཇུག་པའི་སྲོལ་ཡང་བྱུང་།དུར་དུ་བཏབ་པའི་གཤིན་རྫས་སྣ་ཚོགས་ཀྱིས།
ལོ་སུམ་སྟོང་སྔོན་གྱི་འཚོ་བའི་རྣམ་པ་དེང་གི་མི་ལ་རེ་རེ་བཞིན་གཟིགས་མོར་བསྟན་ཡོད།
གནའ་བོའི་འཇིག་རྟེན་གྱི་གནས་སྟངས་ནི། ཨཱརྱའི་རིགས་བྱང་ཕྱོགས་དང་ཐང་ཆེན་
པོ་དག་ནས་ལྷོ་ཕྱོགས་སུ་མ་འོངས་པའི་སྔོན་ནས་དེ་ལྟར་ཆགས་ཡོད་དོ། །སྐབས་འདི་དང་
དུས་མཉམ་དུ། ཀྲུང་གོ་དང་རྒྱ་གར་ལའང་དར་རྒྱས་ཆེན་པོ་བྱུང༌།ཡུལ་འདི་གཉིས་ཀྱི་ཆུ་བོ་
ཆེན་པོའི་རྒྱུད་དུ། མི་རྒྱུད་ཁམ་པའི་རིགས་ཀྱིས་བསྐྲུན་པའི་གྲོང་ཁྱེར་མི་ཉུང་བ་རིམ་གྱིས་
དར་རྒྱས་བྱུང༌། རྒྱ་གར་གྱི་གྲོང་ཁྱེར་རྣམས་མེ་སེ་བྷི་ཐེ་མེ་ཡ་དང་ཨེ་ཇིབ་ལྟ་བུའི་འཕེལ་
རྒྱས་ཆེན་པོ་མ་བྱུང་། རྒྱ་གར་གྱི་གྲོང་ཁྱེར་འཕེལ་རྒྱས་བྱུང་ཚད་ནི་སུ་མེ་རེ་ཡ་དང་མཱ་ཡཱའི་
ཤེས་རིག་གི་འཕེལ་རྒྱས་ཀྱི་ཚད་དང་ཕལ་ཆེར་འདྲ། ཀྲུང་གོའི་ལོ་རྒྱུས་ནི་ཀྲུང་གོ་རང་གི་
མཁས་པས་ལེགས་སྒྲིག་དང་འཐུས་ཚང་དུ་གཏོང་བར་རིགས་ཏེ། ཞིབ་འཇུག་བྱེད་ཚེ་ཚན་
རིག་དང་མཐུན་པའི་ཐབས་ཤེས་བསྟེན་ཞིང་། གནའ་བོའི་ལྷ་སྒྲུང་ལྟ་བུའི་གཏམ་རྒྱུད་
མཚར་པོ་རྣམས་སྤོང་བ་གནད་དུ་ཆེའོ། །དུས་དེའི་སྐབས་སུ། ཀྲུང་གོ་ནི་རྒྱ་གར་ལས་སྔོན་
ཐོན་ཡིན་ཤས་ཆེ། ཀྲུང་གོའི་རྒྱལ་རབས་ཧྲང་ནི་ཨེ་ཇིབ་ཀྱི་རྒྱལ་རབས་བཅུ་བདུན་པ་དང་
དུས་མཉམ། རྒྱལ་རབས་ཧྲང་གི་རྒྱལ་པོས་རྒྱལ་ཕྲན་རྣམས་ལ་དབང་བསྒྱུར་ཅིང་། དུས་
ཆེན་གྱི་མཆོད་སྦྱིན་གྱི་མཛད་སྒོ་འཆར་ཅན་ལྟར་སྤེལ་རྒྱུ་ནི་རྒྱལ་པོའི་ལས་ཀ་གཙོ་བོ་ཡིན།
དེང་གི་དངོས་མང་བཤམས་སྟོན་ཁང་དུ་ཉར་བའི་རྒྱལ་རབས་ཧྲང་གི་ལི་མ་དག་གི་སྤུས་
ཤིན་ཏུ་ལེགས། ལི་མའི་བཟོ་རྩལ་ཞིབ་ཆ་ཆེ་ཚུལ་ལ་བརྟགས་ན། ལི་མ་འདི་དག་མ་དར་
གོང་གི་དུས་རབས་དུ་མའི་རིང་ལ། ཀྲུང་གོར་ཡང་ཤེས་རིག་དར་ཡོད་པ་གདོན་མི་ཟའོ། །

ལེའུ་བཅུ་དགུ་པ། གདོད་མའི་ཨཱརྱའི་རིགས།

ལོ་སྟོང་ཕྲག་བཞིའི་སྔོན་རོལ་ཏེ། སྤྱི་ལོའི་སྔོན་གྱི2000ལོ་ཡས་མས་སུ། ཡོ་རོབ་གླིང་
གི་ཤར་ལྷོ་དང་དབུས། ཨེ་ཞ་ཡ་དབུས་མའི་ཡུལ་རྣམས་དེང་སང་ལས་དྲོ་ཞིང་རླན་ཆེ་བས།
གནམ་གཤིས་མིའི་རིགས་ལ་ཤིན་ཏུ་འཕྲོད་པོར་བྱུང་ཞིང་།ནགས་ཚལ་ཡང་ཤིན་ཏུ་མཐུག་
པོར་རྒྱས། ཡོ་རོབ་བྱང་པ་མིག་སྔོ་ཞིང་སྐྲ་སེར་པོ་ཅན་རྣམས། ཆུ་བོ་རྭན་ནས་མཚོ་ཁཱ་སི་
ཕེང་གི་བར་གྱི་ཡུལ་གྲུར་རིམ་པར་མཆེད། ཁོ་ཚོའི་སྐད་ནི་མ་གཞིར་གཅིག་ཡིན་ཡང་དེ་ལ་
ཡུལ་སྐད་མི་འདྲ་བ་སྣ་ཚོགས་བྱུང༌། དེའི་སྐབས་སུ། ཡོ་རོབ་བྱང་པའི་མི་གྲངས་ཉུང་བས།
བྱང་པ་ལ་བྷ་བྷི་ལུན་པ་དང་ཨེ་ཇིབ་པ་ལྟར་དོ་སྣང་བྱེད་མཁན་མ་བྱུང༌།
འཛམ་གླིང་གི་ལོ་རྒྱུས་ཀྱི་གར་སྟེགས་ཆེན་པོར། ཡོ་རོབ་བྱང་པའི་རིགས་འདི་གར་
མཁན་གཙོ་བོ་ཞིག་ཏུ་གྱུར་པ་ནི་ལས་དབང་བཙན་པོས་བསྐོས་པ་བཞིན་ཟློག་ཐབས་མེད་
པར་གྱུར། ཡོ་རོབ་བྱང་པ་རྣམས་ཐོག་མར་སྤང་ཐང་ཆེན་པོ་དང་ནགས་ཚལ་རྒྱས་པའི་
ལྗོངས་ཁོད་ཡངས་པོ་དག་ལ་གནས།སྐབས་དེར་ཁོ་ཚོར་བ་གླང་ཡོད་པ་ལས་རྟ་མེད་པས།
རུ་སྤོ་བའི་ཚེ་སྦྲ་དང་འཚོ་བའི་ཡོ་བྱད་འདྲེན་པའི་ཤིང་རྟ་ནི་བ་གླང་གི་ཤུགས་ལ་བརྟེན་
ཅིང་། གང་དུ་གནས་བཅའ་བའི་ཡུལ་ལ་ལྗོན་པའི་ཡལ་ག་དང་འཇིམ་པས་སྤྱིལ་བུ་བཟོས་
ནས་གནས་པར་བྱས། མི་ཚེ་ལས་འདས་ཚེ་གདུང་མེ་ལ་སྲེག་པ་ལས། མི་རྒྱུད་ཤ་མདོག་
ནག་ཞད་ཅན་རྣམས་ལྟར་དུར་ཁུང་དུ་སྦེད་སྲོལ་མེད། མི་དྲག་ཤི་བོའི་གདུང་ཐལ་རྫ་ཁོག་
ཏུ་བཅུག་ནས་བང་སོ་ཟླུམ་པོ་ཞིག་ཏུ་འཇུག་སྲོལ་བྱུང༌། བང་སོ་ཟླུམ་པོ་ནི་ཡོ་རོབ་གླིང་གི་
བྱང་རྒྱུད་དུ་མང་དུ་བྱུང་།བང་སོ་ཟླུམ་པོ་འདིའི་མིང་ལ་དུར་ཟླུམ་ཟེར། འདིའི་སྔོན་དུ་ཡུལ་
འདི་དག་ལ་རིགས་རྒྱུད་ཤ་མདོག་ནག་ཞད་ཅན་དག་གནས་ཤིང་། འདི་དག་གིས་དུར་
འདེབས་ཚེ་བང་སོ་གྲུ་བཞིའི་ནང་དུ་གདུང་ཙོག་པུར་འཇོག་པ་རེད། བང་སོ་འདིའི་རིགས་
ལ་དུར་རིང་ཟེར།
ཨཱརྱའི་རིགས་རྣམས་ཀྱིས་རྨོན་ཟོག་བ་གླང་ལ་བརྟེན་ནས་ཞིང་རྨོ་ཤེས་ཤིང་གྲོ་ཡང་
འདེབས་ཤེས་ཀྱང་། གནས་ཡུལ་གཏན་ཆགས་བྱས་ནས་སྡོད་སྲོལ་མ་བྱུང་བས། སྟོན་ཁར་
ལོ་ཏོག་བརྔས་མ་ཐག་ཏུ་ཡུལ་གཞན་དུ་རུ་སྤོ་དགོས་པར་སྣང་། སྐབས་དེར་ཨཱརྱའི་རིགས་
ཀྱིས་ལི་བཙོ་སྦྱང་བྱེད་ཤེས། སྤྱི་ལོའི་སྔོན་གྱི1500ལོ་ཡས་མས་ལ། ཨཱརྱའི་རིགས་ཀྱིས་ལྕགས་
རྙེད། མིའི་རིགས་ལ་ལྕགས་བཞུ་ཤེས་པའི་མི་རིགས་ཀྱི་ཐོག་མ་ནི་ཨཱརྱའི་རིགས་ཡིན་ཤས་ཆེ།
ཕལ་ཆེར་དུས་འདིའི་སྐབས་སུ། ཨཱརྱའི་རྒྱལ་ཁམས་སུ་རྟ་བྱུང་ཞིང་། རྟ་ནི་རིམ་གྱིས་ཁོ་ཚོའི་
དོ་འདྲེན་བྱེད་ཀྱི་ཐེག་པ་གཙོ་བོར་གྱུར། ཨཱརྱའི་རིགས་ལ་ས་དབུས་རྒྱ་མཚོའི་འགྲམ་ངོགས་
ཚ་ཀྱི་མི་རིགས་ལྟ་བུའི་ལྷ་ཁང་ལྟེ་བར་བྱས་ནས་གཞིས་གཏན་ཆགས་བྱེད་སྲོལ་མ་བྱུང་ལ།
དཔོན་གྱིས་མཆོད་དཔོན་བྱེད་སྲོལ་ཡང་མ་བྱུང༌། ཁོ་ཚོའི་སྤྱི་ཚོགས་ལམ་ལུགས་ནི་སྐུ་དྲག་
ལམ་ལུགས་ཀྱི་བྱེ་བྲག་ཅིག་ཡིན་གྱི། རྒྱལ་པོས་སྐྱོང་བའི་ལམ་ལུགས་དང་ཆོས་ལུགས་ཀྱིས་
སྐྱོང་བའི་ལམ་ལུགས་ནི་མ་ཡིན་ནོ། །ཨཱརྱའི་རིགས་ཀྱི་སྐུ་དྲག་གྲལ་རིམ་ནི་དུས་སྔ་མོ་ཞིག་
ནས་བྱུང་ཡོད་པར་སྣང༌།
ཨཱརྱ་རྣམས་གཞས་གཏོང་བར་མཁས། དགའ་སྟོན་དུ་ཆང་དང་རྩེད་མོ་སྣ་ཚོགས་
ལ་རོལ་བཞིན། གྱེར་པས་སྙན་ངག་གྱེར་འདོན་བྱེད་སྲོལ་ཡོད། ཨཱརྱའི་རིགས་དང་ཤེས་
རིག་དར་བའི་སྤྱི་ཚོགས་བར་ལ་འབྲེལ་ལམ་མ་བྱུང་གོང་དུ། མི་རིགས་འདི་ལ་ཡི་གེ་མེད་
པས། གྱེར་པས་སྙན་ངག་བློར་འཛིན་དགོས་པར་སྣང༌། དགའ་སྟོན་དག་ལ་སྙན་ངག་གྱེར་
སྲོལ་བྱུང་བ་འདིས་ཨཱརྱའི་སྐད་འཕེལ་རྒྱས་འགྲོ་བར་ཕན་ཐོགས་བྱུང༌། སྙན་ངག་གྱེར་སྲོལ་
ནི་རིམ་གྱིས་ཤིན་ཏུ་སྙན་པའི་སྒྱུ་རྩལ་གྱི་རྣམ་པ་ཞིག་ཏུ་གྱུར། ཨཱརྱའི་སྐད་ནི་ཕྱིས་སུ་སྐད་
རིགས་སྣ་ཚོགས་སུ་གྱེས་ཚེ། དེའི་སྐད་ཀྱི་ཡན་ལག་ཏུ་གྱུར་པ་མཐའ་དག་ལ་ཡོན་ཏན་ཁྱད་
པར་བ་ཞིག་ཡོད་པའང་རྒྱུ་མཚན་འདི་ལ་རག་ལས་སོ། །ཨཱརྱའི་ཚོ་བ་མི་འདྲ་བ་ལ་སྙན་
ངག་གྱེར་སྟངས་ཀྱང་མི་འདྲ་བ་རེ་བྱུང༌། སྙན་ངག་གི་བརྗོད་བྱར་ཆོས་འབྱུང༌། ལོ་རྒྱུས། སྣ་
ཚོགས་ཏེ་རིགས་གསུམ་ཙམ་ཡོད་ཅིང༌། བརྗོད་དོན་ཕལ་ཆེ་བ་ཨཱརྱའི་རིགས་རང་གི་བྱུང་
རབས་ཡིན།
ཨཱརྱའི་རིགས་ནི་དཔོན་ཚང་གཙོ་བོར་བྱེད་པའི་སྤྱི་ཚོགས་ཤིག་ཡིན། ཁོ་ཚོའི་རུ་གར་
བབས་སུ་དཔོན་ཁང་ཡངས་ཤིང་མཐོ་བ་བསྐྲུན་ཁར། དཔོན་ཚང་ལ་ལྷས་ར་དང་འབྲོག་
སའང་དམིགས་བསལ་དུ་སྦྱིན་སྲོལ་ཡོད། ཚོ་བ་ཕལ་ཆེ་བའི་དཔོན་ཁང་ནི་དཔོན་ཚང་གི་
སྡོད་ས་ཡིན་པ་མ་ཟད། ཚོ་བ་ཐུན་མོང་བའི་འདུ་སའང་ཡིན། ཚོ་མི་རྣམས་དཔོན་ཚང་དུ་
འདུས་ཏེ། སྐབས་འགར་གྱེར་པས་སྙན་ངག་གྱེར་བར་ཉན་ནས་དགའ་སྟོན་ལ་རོལ་པ་དང༌།
སྐབས་འགར་ཚོ་བའི་ཇུས་ཆེན་གྲོས་མོལ་བྱེད། ལྷས་ར་རྣམས་དཔོན་ཁང་དང་ཉེ་བར་ཡོད།
མཚན་མོར་དཔོན་པོ་འཁོར་དང་བཅས་ཁང་པའི་སྦུག་ཏུ་ཉལ་ཞིང༌། འབངས་རྣམས་གོ་
གཅལ་ལ་ཉལ་བའི་སྲོལ་ཡོད་པ་ནི། དེང་གི་རྒྱ་གར་པའི་ལུགས་དང་ཡང་ཧ་ཅང་འདྲ། མི་
སྒེར་ལ་རྒྱན་ཆ་དང་ཡོ་བྱད་དང་གོ་མཚོན་ཙམ་དབང་བ་ལས། རྒྱུ་ནོར་གཞན་ཀུན་ཚོ་བ་
སྤྱི་ལ་དབང་བས། ཨཱརྱའི་ལམ་ལུགས་ནི་སྤྱི་དབང་མཉམ་སྤྱོད་ཀྱི་ཚོ་དཔོན་ལམ་ལུགས་
ཡིན། ཚོ་བའི་ཟོག་དང་འབྲོག་ས་རྣམས། ཚོ་བ་སྤྱིའི་དོན་དུ་དཔོན་པོས་ཆིག་བསྒྲིལ་གྱིས་
བདག་སྐྱོང་བྱེད། སྐབས་དེར་ཆུ་བོ་དང་ནགས་ཚལ་བེད་མ་སྤྱད་པས། བདག་བཟུང་བྱེད་
མཁན་རེ་ཞིག་མ་བྱུང་།
མེ་སེ་བྷི་ཐེ་མེ་ཡ་དང་ཆུ་བོ་ནའེ་ཨོལ་འབབ་རྒྱུད་ཀྱི་ཤེས་རིག་ཆེན་པོ་གཉིས་དར་
ཞིང་རྒྱས་བཞིན་པའི་དུས་དེར། ཡོ་རོབ་གླིང་གི་ཡུལ་དབུས་དང་ཨེ་ཞ་ཡ་གླིང་གི་ཨཱརྱའི་
རིགས་ཀྱི་འཚོ་བ་རོལ་སྟངས་ནི་གོང་སྨོས་ལྟར་ཡིན་ནོ། །སྤྱི་ལོའི་སྔོན་གྱི2000ལོའི་སྔོན་རོལ་
ཙམ་ནས། ཨཱརྱའི་རིགས་ཀྱིས་ཉི་རྡོའི་རིག་གནས་དར་ཡུལ་དག་ལ་བཙན་འཛུལ་བྱས། ཨཱརྱ་
དཔུང་ཁག་གཉིས་བྱུང་སྟེ། ནུབ་ཕྱོགས་ཀྱི་བྷི་རེ་ཐེན། ཧྥ་རན་སི། སི་ཕེན་དག་ལ་བཙན་གྱིས་
ཞུགས། དེ་ལས་དཔུང་ཁག་དང་པོས། ལིའི་མཚོན་ཆ་ཐོགས་ནས་བྷི་རེ་ཐེན་དང་ཨའེ་ལན་
ལ་ཞུགས་ཏེ། འདིས་སྔར་བྷི་རེ་ཐེ་ནེའི་ཡུལ་དུ་ཁར་ནེ་ཁར་རྡོ་རིང་འཛུགས་མྱོང་བའི་མི་
རིགས་དེ་དང་། མིའི་རིགས་ལ་ཡི་གེ་མ་བྱུང་གོང་དུ་ཨིང་གྷ་ལན་དུ་རྡོ་ར་གོར་མོ་འཛུགས་
མྱོང་བའི་མི་རིགས་དེ་མཐའ་དག་རྩ་མེད་དུ་བཏང་ཞིང༌། ཨའེ་ལན་ཡང་དབང་དུ་བསྡུས།
དམག་དཔུང་འདིའི་མིང་ལ་གྷོ་དྷ་ལེ་ཁ་སེ་ཨོལ་ཐ་པ་ཟེར། ཨཱརྱའི་དཔུང་ཁག་གཉིས་
པ་ནི་དཔུང་ཁག་དང་པོ་འདིའི་ཉེ་འབྲེལ་ཡིན་ཞིང༌། འདི་ལ་རིགས་རྒྱུད་གཞན་པ་འགའ་
རེའང་འདྲེས་ཡོད་ཤས་ཆེ། དམག་དཔུང་འདིའི་མིང་ལ་བྷི་རེ་སོ་ནེ་ཁ་ཁེ་ཨོལ་ཐ་པ་ཟེར།
དཔུང་འདིའི་དྲིན་གྱིས་བྷི་རེ་ཐེན་ལ་ལྕགས་དར། ཝེ་ཨོལ་སིའི་སྐད་ནི་དཔུང་ཁག་འདིའི་
སྐད་ནས་བྱུང་བ་ཡིན།
ཁེ་ཨོལ་ཐ་པའི་རིགས་རྣམས་ལྷོ་ཕྱོགས་ཀྱི་སི་ཕེན་དུ་ཞུགས་ནས་དབང་བསྒྱུར། ཉི་
རྡོའི་རིག་གནས་དར་བའི་བྷ་སི་ཁ་པ་དང༌། མཚོ་འགྲམ་གྱི་ཧྥེ་ནེ་ཞེ་ཡ་པ་ལ་འབྲེལ་ལམ་
བྱུང་། ཧྥེ་ནེ་ཞེ་ཡ་པ་ནི་སི་མེ་ཐེ་ཁ་པའི་རིགས་ཡིན། ཨི་ཐ་ལི་པ་རྣམས་ཀྱང་དུས་དེའི་
སྐབས་སུ་ཨི་ཐ་ལི་ཕྱེད་གླིང་དུ་སླེབས་པ་ཡིན། སྐབས་དེར་ཨི་ཐ་ལི་ཕྱེད་གླིང་ནི་ནགས་
ཚལ་ཆེ་ཞིང་མི་མེད་ས་སྟོང་ཞིག་ཡིན། ཨི་ཐ་ལི་པ་ཡུལ་འདིར་འགྲོ་དོན་ནི་འཚོ་བ་ཁོ་ནའི་
ཆེད་དུ་ཡིན། གྲོང་ཁྱེར་རོམ་ནི་སྤྱི་ལོའི་སྔོན་གྱི་དུས་རབས་བརྒྱད་པར་བྱུང་། སྐབས་དེའི་
དུས་སུ། རོམ་ནི་ཆུ་བོ་ཐའེ་བྷའི་འགྲམ་གྱི་ཚོང་འདུས་གྲོང་རྡལ་ཙམ་ཡིན། དེའི་ཡུལ་མི་ཕལ་
ཆེ་བ་ཨཱརྱའི་རིགས་ཀྱི་བྱེ་བྲག་ལཱ་ཐེན་པ་ཡིན། འོན་ཀྱང་ཁོ་ཚོར་དབང་སྒྱུར་མཁན་ནི་ཨི་ཐྲ་
སི་ཁ་པའི་རྒྱལ་པོ་དང་སྐུ་དྲག་རྣམས་ཡིན་ནོ། །
སྤྱི་ལོའི་སྔོན་གྱི1000ལོར། ལེགས་སྦྱར་སྐད་སྨྲ་བའི་ཨཱརྱའི་རིགས་རྣམས་རིམ་པས་ལྷོ་
ཕྱོགས་སུ་བསྐྱོད་ཅིང་རྒྱ་གར་བྱང་རྒྱུད་དག་ལ་སླེབས། རྒྱ་གར་གྱི་ཡུལ་མི་རང་བཞིན་པ་
ཌབིཌིའི་རིགས་མི་རྒྱུད་ཤ་མདོག་ནག་ཞད་ཅན་དག་ལ་གདོད་མའི་ཤེས་རིག་དར་བས།
ཨཱརྱའི་རིགས་ཀྱིས་འདི་དག་ལས་ཡོན་ཏན་མང་པོ་ཐོབ། ཨཱརྱའི་ཚོ་བ་གཞན་པ་འགའ་ཨེ་
ཞ་ཡ་དབུས་མའི་རི་ཁུལ་དུ་ཞུགས། འདི་དག་དེང་གི་གནས་ཡུལ་འདིའི་ཤར་ཕྱོགས་ཀྱི་
ཡུལ་གྲུ་དག་ལའང་སླེབས་ཡོད་ཤས་ཆེ། དེང་སང་ཨེ་ཞ་ཡ་དབུས་མར་གནས་པའི་ཡོ་རོབ་
བྱང་པ་མིག་སྔོ་ཞིང་སྐྲ་སེར་པོ་དག་གིས་སོག་སྐད་སྨྲ་བ་ལས། དེ་ཚོའི་ཨཱརྱའི་སྐད་སྔར་ནས་
ཉམས་ཟིན་ཏོ། །
མཚོ་ཁཱ་སི་ཕེང་དང་མཚོ་ནག་བར་གྱི་ཧིས་ཐའེ་ཐའི་རིགས་རྣམས་ནི། སྤྱི་ལོའི་སྔོན་
གྱི1000ལོའི་སྔོན་ཙམ་ནས་ཨར་མེ་ནེ་ཡས་དབང་བསྒྱུར་ཅིང་མཐའ་དག་ཨཱརྱའི་ལུགས་
སུ་བསྒྱུར། སྐབས་འདིར་བྷ་བྷི་ལུན་པ་དང་ཨ་སེ་རེ་ཡ་པས། རང་གི་བྱང་ཤར་གྱི་ཡུལ་དུ་
འཐབ་པར་དགའ་བའི་ཚོ་བ་འགའ་སྟོབས་ཤུགས་རྒྱས་ཤིང་། དེ་དག་ལས་སའེ་སིས་ཡ་པ་
དང་པར་སིག་པ་དང་མིས་དྷ་པའི་འཇིགས་པ་ཤིན་ཏུ་ཆེ་བར་འགྲོ་བཞིན་ཡོད་པ་མཐོང་།
ཨཱརྱའི་རིགས་ཀྱིས་འཇིག་རྟེན་རྙིང་པའི་ཤེས་རིག་རྩ་བརླག་གཏོང་བའི་དུས་ནི།ཨཱརྱའི་
རིགས་ཀྱིས་བྷོལ་ཁན་ཕྱེད་གླིང་བརྟོལ་བའི་རྗེས་སུ་ཡིན་པར་མངོན།སྤྱི་ལོའི་སྔོན་གྱི1000ལོའི་
སྔོན་གྱི་དུས་རབས་དུ་མའི་སྔ་རོལ་ནས། ཨཱརྱའི་རིགས་རྣམས་ལྷོ་ཕྱོགས་སུ་འོངས་ནས་ཨེ་ཞ་
ཡ་མའེ་ཎའི་ཡུལ་དུ་ཞུགས། ཡུལ་འདིར་ཐོག་མར་འོང་བ་ཕལ་ཆེ་བ་ནི་ཧྥུ་རེ་ཇི་ཡ་པ་ཡིན།
འདིའི་རྗེས་སུ་ཨིའོ་ལི་ཁ་པ། ཨེའོ་ནེ་སི་པ། དྷོ་རེ་ཁ་པ་སོགས་ཀྱང་རིམ་པར་སླེབས། སྤྱི་ལོའི་
སྔོན་གྱི1000ལོ་ཡས་མས་སུ།ཨཱརྱའི་རིགས་ཀྱིས་གྷི་རེ་སི་དང་གྷི་རེ་སིའི་མཐའ་འཁོར་གྱི་གླིང་
ཕྲན་ཕལ་ཆེ་བར་ཨེ་ཇི་པའི་ཤེས་རིག་རྩ་མེད་བཏང༌། གྲོང་ཁྱེར་རྙིང་པ་མེ་སི་ནེ་ཡ་དང་ཐེ་
རེན་སི་རྨེག་མེད་དུ་བརླགས་པས། ཁ་ནོ་སོ་སི་ནི་མིའི་རིགས་ཀྱིས་རིམ་གྱིས་བརྗེད། སྤྱི་ལོའི་
སྔོན་གྱི1000ལོའི་སྔོན་རོལ་ནས།རྒྱ་མཚོའི་བདག་དབང་ཐོབ་པའི་གྷི་རེ་སི་པ་རྣམས་ཁི་རུའེ་
ཐ་གླིང་དང་རོ་དྷ་གླིང་དུ་འོངས་ནས་གཞིས་ཆགས་ཏེ། སྔར་ཧྥེ་ནེ་ཞེ་ཡ་པས་ས་དབུས་རྒྱ་
མཚོའི་འགྲམ་རྒྱུད་དུ་ཚོང་ལས་གྲོང་ཁྱེར་བཙུགས་པ་ལྟར། གྷི་རེ་སི་པས་ཀྱང་སེ་སེ་ལི་གླིང་
དང་ཨི་ཐ་ལིའི་ལྷོ་ཕྱོགས་དག་ལ་མི་སེར་སྤེལ་ཡུལ་མང་དུ་བཙུགས།
སྐབས་དེར་ཐི་གྷི་ལཱ་ཐ་ཕི་ལཱ་སར་གསུམ་པ། སར་གྷང་གཉིས་པ། སར་དན་ནཱ་ཕཱ་ལུ་
སི་བཅས་ཀྱིས་ཨ་སེ་རེ་ཡ་ལ་དབང་བསྒྱུར་ཏེ། སེ་རེ་ཡ། ཨེ་ཇིབ། བྷ་བྷི་ལུན་དག་ལ་གཡུལ་
ཡང་ཡང་སྤྲད། སྐབས་དེའི་ལོ་རྒྱུས་ཀྱི་ཡམ་ཡོམ་ཆེན་པོར། ཨཱརྱའི་རིགས་ལ་མི་རིགས་
གཞན་པའི་ཤེས་རིག་གི་བྱིན་རླབས་ཞུགས་པ་དང་ཆབས་ཅིག ཨཱརྱའི་རིགས་ཀྱིས་ཀྱང་
རང་ཉིད་ཀྱི་དགོས་མཁོ་ལྟར་གནའ་བོའི་ཤེས་རིག་ལ་བསྒྱུར་བཅོས་བྱས་ཏེ། ཨི་ཐ་ལི། གྷི་
རེ་སི། པར་སིག་གི་བྱང་ཕྱོགས་རྣམས་ལ་མི་རིགས་རང་ཉིད་ཀྱི་ཤེས་རིག་བསྐྲུན། སྤྱི་ལོའི་
སྔོན་གྱི900ལོ་ནས་ལོ་དྲུག་བརྒྱའི་རིང་ལ། ཨཱརྱའི་རིགས་ཀྱིས་རྒྱ་བསྐྱེད་ཅིང་མངའ་ཐང་
རྒྱས་ཏེ། འཇིག་རྟེན་རྙིང་པའི་སི་མེ་ཐེ་ཁ་པ་དང་ཨེ་ཇི་པ་དང་ཨེ་ཇིབ་པ་ཀུན་དབང་དུ་
བསྡུས། འཇིག་རྟེན་རྙིང་པའི་ཕྱི་ཚུལ་ལ་བལྟས་ན། ཨཱརྱའི་རིགས་ཀྱིས་མཐའ་དག་མངོན་
པར་བཏུལ་ཏེ་རྣམ་པར་རྒྱལ་བ་ལྟར་སྣང་མོད། འོན་ཀྱང་བསམ་བློ་དང་ལམ་ལུགས་ཀྱི་ཆ་
ལ། གདུལ་བྱའི་མི་རིགས་དེ་དག་གིས་ཨཱརྱའི་རིགས་ལ་འཐབ་རྩོད་ཟམ་མ་ཆད་པར་བྱས་
ཏེ། འཐབ་རྩོད་ཀྱི་གཟུགས་མེད་ཕྲེང་ཐག་འདིས་བརྒྱུས་པའི་ལོ་རྒྱུས་ཀྱི་ཕྲེང་བ་ནི། དེང་གི་
ཆར་ཡང་མ་ཞིག་པར་རྣམ་པ་གཞན་ཞིག་གི་ཚུལ་གྱིས་རྒྱུན་སྲིང་བཞིན་པར་མཐོང་ངོ༌།།

ལེའུ་ཉི་ཤུ་པ། བྷ་བྷི་ལུན་གོང་མའི་རྒྱལ་ཁབ་ཉམས་པ་དང་
དྷེ་རེ་ཡ་སི་དང་པོའི་གོང་མའི་རྒྱལ་ཁབ་བྱུང་ཚུལ།

ཐི་གྷི་ལཱ་ཐ་ཕི་ལཱ་སར་གསུམ་པ་དང་སར་གྷང་གཉིས་པས་ཨ་སེ་རེ་ཡ་ལ་དབང་
བསྒྱུར་ཏེ། ཨ་སེ་རེ་ཡ་ནི་དམག་སྟོབས་ཤིན་ཏུ་ཆེ་བའི་རྒྱལ་ཁབ་ཏུ་གྱུར་ཚུལ་ལེའུ་གོང་
མར་བཤད་ཟིན། སར་གྷང་གིས་རྒྱལ་ས་ནི་གཡོ་འཕྲོག་བྱས་ནས་ལོན་པ་རེད། སར་གྷང་
ཞེས་པ་ཁོའི་མིང་དངོས་མིན། ཁོས་རང་ལ་སར་གྷང་ཞེས་པའི་མིང་འདོགས་དོན་ནི།
ལོ་ཉིས་སྟོང་སྔོན་དུ། བྷ་བྷི་ལུན་དབང་དུ་བསྡུས་ནས་ཨ་ཁཱ་དྷེའི་གོང་མའི་རྒྱལ་ཁབ་
འཛུགས་པའི་སར་གྷང་ཞེས་པའི་གོང་མ་ཞིག་བྱུང༌། བྷ་བྷི་ལུན་པས་གོང་མ་འདིར་ཤིན་
ཏུ་བཀུར་བས།སར་གྷང་གཉིས་པས་རང་ཉིད་ལའང་མིང་དེ་ལྟར་བཏགས་ན་བྷ་བྷི་ལུན་
པས་གུས་པར་འགྱུར་རོ་སྙམ་པས་མིང་དེ་ལྟར་བཏགས་པ་ཡིན། དུས་དེར་བྷ་བྷི་ལུན་ནི་
གཞན་གྱི་དབང་འོག་ཏུ་ཤོར་ནའང་། གྲོང་ཁྱེར་འདི་ནེ་ནེ་ཝེ་ལས་མི་གྲངས་མང་བ་དང་
སྟབས་བདེ་བ་སོགས་ཀྱི་དགེ་མཚན་མང་བས། བྷ་བྷི་ལུན་ལ་འོངས་ནས་དབང་སྒྱུར་
བའི་རྒྱལ་པོ་རིམ་བྱོན་རྣམས། རིམ་གྱིས་གྲོང་ཁྱེར་འདིའི་ལྷ་ཆེན་པོ་བྷེལ་མར་དྷུ་ཁ་
ལ་དད་པར་གྱུར་པ་དང༌། གྲོང་ཁྱེར་འདིའི་ཚོང་པ་དང་མཆོད་དཔོན་རྣམས་ལའང་ཞེ་
མཐུན་པར་གྱུར་ཏོ། །
སྤྱི་ལོའི་སྔོན་གྱི་དུས་རབས་བརྒྱད་པའི་སྐབས་སུ། མེ་སེ་བྷི་ཐེ་མེ་ཡའི་ཡུལ་གྱི་ཕྱི་ཡུལ་
ནས་འོངས་པའི་རྒྱལ་པོ་དག་གིས། རང་གི་དབང་བསྒྱུར་ཡུལ་ལ་འཕྲོག་བཅོམ་དང་དམར་
གསོད་བྱེད་པ་སོགས་སྔོན་གྱི་སྤྱོད་པ་གདུག་རྩུབ་ཅན་དེ་རིམ་གྱིས་སྤངས་ཏེ། རྒྱལ་ཐབས་
ཞི་བས་ཡུལ་མི་དག་མགུ་བར་བྱས་པས། ཨ་སེ་རེ་ཡའི་གོང་མའི་རྒྱལ་ཁབ་གསར་པ་འདི་
སར་གྷང་གཉིས་པ་འདས་རྗེས་ལའང་དུས་རབས་ཕྱེད་དང་གཉིས་ལ་གནས་པར་གྱུར་ཏོ།
དེ་རྗེས་ཨ་སོར་བྷ་ནེ་ཕོལ( སཱ་དྷཱ་ནཱ་ཕལ་སི) གྱིས་ཨེ་ཇིབ་སྨད་མ་དབང་དུ་བསྡུས།
ཨ་སེ་རེ་ཡའི་གོང་མའི་རྒྱལ་ཁབ་ཀྱི་མངའ་ཐང་རིམ་གྱིས་ཉམས་པར་གྱུར། ཨེ་ཇིབ་
པས་དཀའ་བ་གྲངས་མེད་སྤྱད་ནས་འཐབ་རྩོད་བྱས་མཐར། ཨེ་ཇིབ་ཀྱི་རྒྱལ་པོ་ཕུ་སཱ་མེ་
ཐི་ཁ་སི་དང་པོའི་སྐབས་ལ་བཙན་འཛུལ་པ་རྣམས་ཕྱིར་བསྐྲད། ཨེ་ཇིབ་ཀྱི་རྒྱལ་པོ་ནེ་ཁོ་
གཉིས་པས་སེ་རེ་ཡ་དབང་དུ་བསྡུ་དགོས་སྙམ་ནས་དེར་དཔུང་དྲངས་པ་ན། སེ་རེ་ཡ་པས་
ཁྱིམ་མཚེས་ཀྱི་རྒྱལ་ཁབ་ལ་འཐབ་བཞིན་པའི་སྒང་ཡིན་པས། ཨེ་ཇིབ་ཀྱི་བཙན་འཛུལ་པ་
ལ་ཕྱིར་རྒོལ་གནད་སྨིན་བྱེད་མ་ནུས། སྐབས་དེར་མེ་སེ་བྷི་ཐེ་མེ་ཡའི་ལྷོ་ཕྱོགས་ནས་འོངས་
པའི་སི་མེ་ཐེ་ཁ་པའམ་ཁཱ་ཨོལ་དྷེ་ཡ་པས། ཨཱརྱའི་རིགས་མིས་དྷ་པ་དང་པར་སིག་པ་ལ་
མཉམ་འབྲེལ་བྱས་ཏེ། གྲོང་ཁྱེར་ནེ་ནེ་ཝེ་ལ་བཙན་འཛུལ་བྱས་པར།སྤྱི་ལོའི་སྔོན་གྱི606ལོར་
གྲོང་ཁྱེར་ནེ་ནེ་ཝེ་བླངས། མིའི་རིགས་ལ་ལོ་རྒྱུས་ཀྱི་ལོ་ཚིགས་ཅུང་ཟད་གསལ་པོ་ཡོད་པ་
ནི་ལོ་འདི་ནས་འགོ་ཚུགས་པ་ཡིན།
བཙན་འཛུལ་པས་ཨ་སེ་རེ་ཡ་བཅོམ་ནས་རྒྱལ་ཁམས་དུམ་བུ་དུ་མར་བགོས། མིས་
དྷ་པ་སའེ་ཨ་ཁ་རེ་སིས། ཨ་སེ་རེ་ཡའི་བྱང་ཕྱོགས་སུ་མིས་དྷའི་གོང་མའི་རྒྱལ་ཁབ་བཙུགས།
རྒྱལ་ས་ཨེ་ཁ་བྷ་ཐ་ཎར་བྱས། གྲོང་ཁྱེར་ནེ་ནེ་ཝེ་ཡང་རྒྱལ་ཁབ་འདིའི་མངའ་རིས་སུ་བསྡུས་
ཤིང་། མངའ་ཁོངས་ཀྱི་ཤར་མཐའ་རྒྱ་གར་ལ་གཏུགས། རྒྱལ་ཁབ་འདིའི་ལྷོ་ཕྱོགས་སུ་ཁཱ་
ཨོལ་དྷེ་ཡ་ཞེས་པའི་གོང་མའི་རྒྱལ་ཁབ་གསར་པ་མངའ་ཁོངས་ཟླ་གམ་དབྱིབས་ཅན་ཞིག་
བྱུང་། འདིའི་མིང་ལ་བྷ་བྷི་ལུན་གོང་མའི་རྒྱལ་ཁབ་གཉིས་པའང་ཟེར། གོང་མ་ནེ་བྷུ་ཁ་ཎ་
གཟར་གྱི་རིང་ལ། རྒྱལ་ཁབ་འདིར་སྟོབས་འབྱོར་ཤིན་ཏུ་རྒྱས། གོང་མ་འདིའི་རིང་ལ་མངའ་
ཐང་ཆེས་ཆེར་རྒྱས་མཐར་གློ་བུར་རྒུད་དེ་རྒྱལ་སྲིད་མཐའ་ཅན་དུ་གྱུར། སྐབས་ཤིག་ལ།
མིས་དྷའི་གོང་མའི་རྒྱལ་ཁབ་དང་བྷ་བྷི་ལུན་གོང་མའི་རྒྱལ་ཁབ་གཉིས་ཤིན་ཏུ་མཐུན་པར་
བྱུང་བས། གོང་མ་ནེ་བྷུ་ཁ་ཎ་གཟར་གྱིས་རང་གི་སྲས་མོ་མིས་དྷའི་གོང་མའི་རྒྱལ་ཁབ་ཀྱི་
གོང་མ་སའེ་ཨ་ཁ་རེ་སིའི་ཁབ་ཏུ་བྱིན།
སྐབས་དེའི་དུས་སུ། རྒྱལ་པོ་ནེ་ཁོ་གཉིས་པས་སེ་རེ་ཡ་ལ་གཡུལ་སྤྲད་དེ། སེ་རེ་ཡ་
ཚེགས་མེད་དུ་བཏུལ། སྤྱི་ལོའི་སྔོན་གྱི608ལོར་མེ་གྷེ་དྷོར་གཡུལ་བཀྱེས་པར། ནེ་ཁོ་གཉིས་
པས་ཡ་ཧུ་དཱ་པའི་རྒྱལ་ཁབ་རྗུ་དྷི་ཡའི་རྒྱལ་པོ་རྗུ་སའེ་ཡ་བཀྲོངས( ཡ་ཧུ་དཱ་པའི་རྒྱལ་ཁབ་
ཀྱི་ལོ་རྒྱུས་རྒྱས་པ་ལེའུ་ཕྱི་མར་བཤད་པར་འགྱུར ) ། དེ་རྗེས་ནེ་ཁོ་གཉིས་པས་ཆུ་བོ་ཡུ་ཧྥེ་
རེ་ཐེ་སིའི་རྒྱུད་ལ་དཔུང་དྲངས་ནས། ཉམས་རྒུད་དུ་འགྲོ་བཞིན་པའི་བྷ་བྷི་ལུན་ལ་གཡུལ་
སྤྲད་པར།ཁཱ་ཨོལ་དྷེ་ཡ་པས་ཨེ་ཇིབ་པར་ཕྱིར་རྒོལ་མཐར་སྐྱེལ་བྱས་པས། ནེ་ཁོ་གཉིས་པའི་
དཔུང་རབ་ཏུ་ཕམ་ནས་ཨེ་ཇིབ་ཏུ་ཕྱིར་བྲོས། བྷ་བྷི་ལུན་པས་གླགས་དེ་ལ་བརྟེན་ནས་རང་
གི་མངའ་ཁོངས་ཨེ་ཇིབ་ཀྱི་མཐའ་མཚམས་ལ་བསྐྱེད་དོ།།
སྤྱི་ལོའི་སྔོན་གྱི606ལོ་ནས539ལོའི་རིང་ལ། བྷ་བྷི་ལུན་དང་བྱང་ཕྱོགས་ཀྱི་མིས་དྷའི་
གོང་མའི་རྒྱལ་ཁབ་བར་ལ་འབྲེལ་ལམ་བཟང་པོ་བྱུང་བས། བྷ་བྷི་ལུན་གོང་མའི་རྒྱལ་ཁབ་
གཉིས་པར་མངའ་ཐང་རྒྱས། ལོ་དྲུག་ཅུ་རེ་བདུན་གྱི་རིང་ལ། བྷ་བྷི་ལུན་ལ་ལོངས་་སྤྱོད་
འཕེལ་ཞིང་རིག་གནས་ཡར་རྒྱས་བྱུང་།
ཨ་སེ་རེ་ཡའི་གོང་མ་རིམ་བྱོན་དང༌། ཁྱད་པར་གོང་མ་སཱ་དྷཱ་ནཱ་ཕལ་སིའི་དུས་སུ།
བྷ་བྷི་ལུན་ནི་རིག་གནས་ཀྱི་བྱེད་སྒོ་སྣ་ཚོགས་སྤེལ་བའི་ལྟེ་གནས་སུ་གྱུར། སཱ་དྷཱ་ནཱ་ཕལ་སི་
ནི་ཨ་སེ་རེ་ཡ་པ་ཡིན་ཡང་། བྷ་བྷི་ལུན་པའི་རིག་གནས་ཀྱི་བག་ཆགས་ཧ་ཅང་ཟབ། སཱ་དྷཱ་
ནཱ་ཕལ་སིས་དཔེ་མཛོད་ཁང་བཞེངས་པར་ཤོག་བུའི་དཔེ་ཆ་མེད་ཀྱང༌། སུ་མེ་རེ་ཡ་པའི་
ཤུལ་བཞག་མེ་སེ་བྷི་ཐེ་མེ་ཡའི་ས་ཚི་ཅན་གྱིས་བཟོས་པའི་དཔེ་ཆ་མང་པོ་ཉར་ཡོད། དཔེ་
མཛོད་ཁང་འདིར་ཉར་བའི་དཔེ་རྙིང་མང་པོ་ནི། འཛམ་གླིང་གི་ལོ་རྒྱུས་ཀྱི་དཔྱད་གཞིའི་
ཡིག་རིགས་བང་མཛོད་ཀྱི་རིན་ཐང་བྲལ་བའི་ནོར་བུ་ལྟ་བུ་ཡིན་ནོ།།
གོང་མ་ནཱ་བྷོ་ནེ་དྷ་སི་ནི། རྒྱལ་རབས་འདིའི་གོང་མ་རིམ་བྱོན་གྱི་མཐའ་མ་ཡིན། གོང་
མ་རྩོམ་རིག་ལ་ཤིན་ཏུ་དགའ་བས། ཞིབ་འཇུག་པ་འགའ་ལ་སྦྱིན་བདག་བྱས་ནས་གནའ་
དཔེར་ཞིབ་འཇུག་བྱས། ཞིབ་འཇུག་པས་སར་གྷང་དང་པོ་རྒྱལ་སར་འཁོད་པའི་ལོ་ཚིགས་
གསལ་པོ་རྩད་ཆོད་པས། གོང་མས་ལོ་ཚིགས་དེ་རྡོ་རིང་ཡི་གེར་བརྐོ་བའི་བཀའ་ཕབ། ནཱ་
བྷོ་ནེ་དྷ་སིས་རྒྱལ་སྲིད་སྐྱོང་རིང་ལ། གོང་མའི་རྒྱལ་ཁབ་སིལ་བུར་འཐོར་བའི་སྔ་ལྟས་མང་
དུ་བྱུང༌། གོང་མ་འདིས་དེ་ཟློག་ཐབས་སུ་སྲིད་དབང་ཆིག་བསྒྲིལ་གྱིས་བཟུང་ཁར། ཡུལ་
གྲུ་སོ་སོའི་ལྷ་ཀུན་བྷ་བྷི་ལུན་དུ་དྲངས་ནས་ལྷ་ཁང་བཞེངས། ཕྱིས་སུ་རོམ་པས་ཐབས་འདི་
སྤྱད་ནས་ཕན་ཐོགས་ཆེན་པོ་བྱུང་འདུག་མོད། འོན་ཀྱང་སྐབས་འདིར་བྷ་བྷི་ལུན་ལ་ཐབས་
འདི་བསྟེན་པར་འགལ་རྐྱེན་ཆེན་པོ་བྱུང༌། བྷ་བྷི་ལུན་གྱི་ལྷ་གཙོ་བོ་བྷེལ་མཪ་དྷུ་ཁ་ལ་
དད་པའི་མཆོད་དཔོན་དབང་ཤེད་ཅན་རྣམས་གོང་མ་འདིའི་བྱེད་ལུགས་ལ་ཤིན་ཏུ་མ་
རངས་པས། ཁྱིམ་མཚེས་མིས་དྷ་གོང་མའི་རྒྱལ་ཁབ་ཀྱི་གོང་མ་པར་སིག་པ་སའེ་རོ་སི་རའི་
དཔུང་ར་མདར་བཀུག་སྟེ། ནཱ་བྷོ་ནེ་དྷ་སིའི་སྲིད་དབང་རྩ་མེད་བཏང་ནས། དེའི་ཚབ་ཏུ་
སའེ་རོ་སི་མངའ་གསོལ་བའི་ལྐོག་ཇུས་བཤམས།
སྐབས་དེར། སའེ་རོ་སིས་ཨེ་ཞ་ཡ་མའེ་ཎ་ཤར་མའི་ཡུལ་གྱི་འབྱོར་པས་ཕྱུག་པའི་ལེ་
དྷི་ཡའི་རྒྱལ་པོ་ཁི་རེ་ས་སི་བཏུལ་བས་སྙན་གྲགས་ཤིན་ཏུ་རྒྱས། སྤྱི་ལོའི་སྔོན་གྱི538ལོར།
སའེ་རོ་སིས་བྷ་བྷི་ལུན་ལ་དཔུང་ཆེན་པོ་དྲངས་ཏེ། མཁར་གྱི་ཕྱི་རོལ་ཏུ་གཡུལ་ཅུང་ཟད་
སྤྲད་པ་ཙམ་གྱིས་མཁར་ནང་གི་མི་རྣམས་མ་བཟོད་པས་མཁར་སྒོ་ཕྱེ་སྟེ།སའེ་རོ་སིས་བྷ་བྷི་
ལུན་ཚེགས་མེད་དུ་བླངས།
《དམ་པའི་གསུང་རབ》ཏུ། དུས་དེའི་ཚེ་ན། ནཱ་བྷོ་ནེ་དྷ་སིའི་སྲས་བྷེ་ཨོལ་སི་གཟར་
དགྱེས་སྟོན་ལ་མངོན་པར་རོལ་པ་ན། གློ་བུར་ཕྱག་གི་མེ་ཡིས་ལྡེབས་ངོས་ལ་གསང་བའི་
བརྡ “མེ་ནེ། མེ་ནེ། ཐེ་ཁོལ། ཨོ་ཧྥར་སེངས” བྱ་བ་བྲིས་ནས་ལུང་བསྟན་པར་གྱུར་ཏོ། །བྷེ་
ཨོལ་སི་གཟར་གྱིས་མངོན་ཤེས་ཅན་དྷན་ནེལ་ལ་ལུང་བསྟན་དེའི་དོན་འགྲེལ་བར་བསྒོས་
པར། དྷན་ནེལ་གྱིས་འདི་ལྟར་བཀྲལ་ཏོ། ། “གང་གི་རྒྱལ་པོའི་དབང་ཐང་ཟད་དེ། རྒྱལ་
སྲིད་མི་ཟིན་པ་ལྷ་ཡིས་མཁྱེན་པས། གང་གིས་རྒྱལ་ས་པར་སིག་པ་དང་མིས་དྷ་པར་གཏོད་
ཅིག” ཅེས་གསུངས
ལྷ་བྷེལ་མར་དྷུ་ཁ་ལ་དད་པའི་མཆོད་དཔོན་དག་གིས། གྱང་ངོས་ཀྱི་ཡི་གེ་དེ་གཡོ་
ཐབས་ཡིན་པ་སྔ་མོ་ནས་ཤེས།《དམ་པའི་གསུང་རབ》ཏུ། མཚན་མོ་དེར་རྒྱལ་སྲས་བྷེ་
ཨོལ་སི་གཟར་བཀྲོངས། ནཱ་བྷོ་ནེ་དྷ་སི་བཙོན་དུ་བཅུག བྷ་བྷི་ལུན་འཐབ་རྩོད་མེད་ཅིང་
བདེ་བླག་ཏུ་ལོན་པས།ལྷ་བྷེལ་མཪ་དྷུ་ཁ་ལ་མཆོད་པའི་རྒྱུན་མ་ཆད་པར་གསུངས།
གོང་མའི་རྒྱལ་ཁབ་ཆེན་པོ་བྷ་བྷི་ལུན་དང་མིས་དྷ་གཉིས་སྐབས་དེ་ནས་རྒྱལ་ཁབ་
གཅིག་ཏུ་བསྒྲིལ། གོང་མ་སའེ་རོ་སི་ལ་སྲས་ཤིག་བྱུང་བར་མིང་ལ་ཁེམ་བྷའེ་སེ་སི་ཟེར
འདིས་ཨེ་ཇིབ་ཀྱང་དབང་དུ་བསྡུས་ཀྱང་སྨྱོ་ནད་ཀྱིས་བཏབ་ནས་ཤིའོ། །གོང་མ་སའེ་རོ་
སིའི་བློན་པོ་ཧི་སི་ཐཱ་སི་ཕེ་སིའི་སྲས་ཀྱིས་རྒྱལ་སྲིད་བཟུང༌། འདིའི་མིང་ལ་དྷེ་རེ་ཡ་སི་
དང་པོ་ཟེར།
དྷེ་རེ་ཡ་སི་དང་པོས་དབང་བསྒྱུར་བའི་པར་སིག་གོང་མའི་རྒྱལ་ཁབ་ནི། གནའ་བོའི་
ཤེས་རིག་གི་གར་སྟེགས་སུ་བྱུང་བའི་ཨཱརྱའི་གོང་མའི་རྒྱལ་ཁབ་ཀྱི་ཐོག་མ་ཡིན་ལ། ལོ་རྒྱུས་
སུ་བྱུང་བའི་གོང་མའི་རྒྱལ་ཁབ་མངའ་ཐང་ཆེ་ཤོས་ཤིག་ཀྱང་ཡིན། པར་སིག་གོང་མའི་རྒྱལ་
ཁབ་ཀྱི་མངའ་རིས་སུ་ཨེ་ཞ་ཡ་མའེ་ཎ་ཧྲིལ་པོ་དང་། གནའ་བོའི་ཨ་སེ་རེ་ཡ། སེ་རེ་ཡ་དང་
བྷ་བྷི་ལུན་གོང་མའི་རྒྱལ་ཁབ། ཨེ་ཇིབ། ཁའོ་ཁ་ས་སི་ནས་མཚོ་ཁཱ་སི་ཕེང་གི་བར་གྱི་ཡུལ་
ཁམས། པར་སིག་དང་མིས་དྷའི་ཡུལ་སོགས་འདུས་ཤིང་།རྒྱལ་ཁམས་ཀྱི་ཤར་མཐའ་རྒྱ་གར་
གྱི་ཆུ་བོ་སིན་དྷུར་ཐུག
སྐབས་དེའི་དུས་སུ། པར་སིག་ལ་རྟ། རྟ་དམག འཐབ་འཁོར་དང་རྒྱ་ལམ་བྱུང་བ་ནི།
རྒྱལ་ཁབ་ཆེན་པོ་འདི་འདྲ་བ་ཚུགས་པའི་མཐུན་རྐྱེན་གཙོ་བོ་ཡིན། འདིའི་སྔོན་དུ། བོང་བུ།
བ་གླང༌། རྔ་མོང་ནི་འདྲེན་བྱེད་ཀྱི་ཐེག་པ་སྟབས་བདེ་ཤོས་དང་འགྲོས་མྱུར་ཤོས་ཡིན་ཡང་།
སྐབས་འདིར་པར་སིག་གི་གོང་མ་རིམ་བྱོན་གྱིས་རང་གི་རྒྱལ་ཁམས་སྐྱོང་བདེ་བའི་དོན་
དུ་རྒྱ་ལམ་ཆེན་པོ་མང་དུ་བཟོས། རྒྱལ་ཁབ་ཀྱི་ཕོ་ཉ་དང་རྒྱལ་ཁབ་ཀྱིས་དམིགས་བསལ་དུ་
ཆོག་མཆན་གནང་བའི་འགྲུལ་པ་བསུ་སྐྱེལ་བྱེད་པ་ལ། ལམ་གྱི་ས་ཚུགས་སོ་སོར་རྟ་གང་
མགྱོགས་གོ་སྒྲིག་བྱེད་སྲོལ་བྱུང༌། སྐབས་དེར་སྒོར་མོ་བྱུང་བས་ཚོང་ལས་དར། པར་སིག་
གོང་མའི་རྒྱལ་ཁབ་ཀྱིས་བྷ་བྷི་ལུན་རྒྱལ་སར་མ་བྱས་པས། ལྷ་བྷེལ་མར་དྷུ་ཁ་ལ་དད་པའི་
མཆོད་དཔོན་ངོ་ལོག་གི་ལྐོག་ཇུས་ལ་མཁས་པ་རྣམས་ལ་ཕན་ཆ་གང་ཡང་མ་བྱུང་། གྲོང་
ཁྱེར་བྷ་བྷི་ལུན་ནི་སྔར་མུས་ལྟར་གལ་ཆེ་བར་ཡོད་ཀྱང༌། སྐབས་དེ་ཤེད་ནས་རིམ་པས་
ཉམས། སྐབས་དེར་རྒྱལ་ཁབ་འདིར་ཕར་སཱ་ཕ་ལེ་སི། སཱུ་སཱ། ཨེ་ཁ་བྷ་ཐ་ཎ་སོགས་གྲོང་ཁྱེར་
ཆེན་པོ་གཞན་འགའ་བྱུང་ཞིང་། གྲོང་ཁྱེར་སཱུ་སཱ་རྒྱལ་སར་བྱས། གྲོང་ཁྱེར་ནེ་ནེ་ཝེར་སྐབས་
དེ་ནས་མཐོང་ཆེན་བྱེད་མི་མ་བྱུང་བས་རིམ་གྱིས་གྱང་རོར་གྱུར་ཏོ། །

ལེའུ་ཉེར་གཅིག་པ། གནའ་བོའི་ཡ་ཧུ་དཱ་པའི་ལོ་རྒྱུས།

ལེའུ་འདིར་ཡ་ཧུ་དཱ་པའི་ལོ་རྒྱུས་ཅུང་ཟད་བཤད་པར་བྱའོ། །ཡ་ཧུ་དཱ་པ་ནི་སི་མེ་ཐེ་
ཁ་པའི་རིགས་ནས་མཆེད་པའི་མི་རིགས་ཤིག་ཡིན། མི་རིགས་འདིས་སྐབས་དེར་འཛམ་
གླིང་ལ་བཞག་པའི་བྱས་རྗེས་ནི་དུས་ཕྱིས་དང་བསྡུར་ན་ཧ་ཅང་ཆུང༌། མི་རིགས་འདི་སྤྱི་
ལོའི་སྔོན་གྱི1000ལོའི་སྔོན་ནས་རྗུ་དྷི་ཡ་ལ་གཞིས་ཆགས། གྲོང་ཁྱེར་རྗ་རུ་སཱ་ལམ་རྒྱལ་ས་
བྱས། རྗེས་སུ་རྒྱལ་ས་གནས་གཞན་དུ་སྤོ་མྱོང་མེད། ཡ་ཧུ་དཱ་པ་ནི་ལྷོ་ཕྱོགས་ཀྱི་ཨེ་ཇིབ།བྱང་
ཕྱོགས་ཀྱི་སེ་རེ་ཡ་དང་ཨ་སེ་རེ་ཡ་དང་བྷ་བྷི་ལུན་སོགས་ལ་འདབས་འབྲེལ་བས། ཡ་ཧུ་དཱ་
པའི་ལོ་རྒྱུས་ནི་རྒྱལ་ཁབ་འདི་དག་དང་འབྲེལ་བ་ཤིན་ཏུ་ཟབ། ཡ་ཧུ་དཱ་པའི་རྒྱལ་ཁམས་ནི།
བྱང་ཕྱོགས་ཀྱི་རྒྱལ་ཁབ་དག་དང་ཨེ་ཇིབ་བར་གྱི་བགྲོད་ལམ་ཉག་གཅིག་ཏུ་གྱུར།
ཡ་ཧུ་དཱ་པས་བསྟན་བཅོས་རྩ་ཆེན་ཞིག་བརྩམས་པས། མི་རིགས་འདིས་འཛམ་གླིང་
གི་ལོ་རྒྱུས་སུ་གོ་གནས་མཐོན་པོ་བཟུང་ཡོད། བསྟན་བཅོས་འདིར་ཁྲིམས་གཞུང༌། འཛམ་
གླིང་ལོ་རྒྱུས། ལོ་རིམ་ལོ་རྒྱུས། བསྟོད་ཚོགས། ལེགས་བཤད། སྙན་ངག སྲིད་དོན་འབེལ་
གཏམ། སྒྲུང་གཏམ་སོགས་ཡོད། ཡེ་ཤུའི་རིང་ལུགས་པས་དེ་ལ 《འབའ་རྙིང་མ》 འམ་ཡ་
ཧུ་དཱ་པའི《དམ་པའི་གསུང་རབ》ཟེར། བསྟན་བཅོས་འདི་སྤྱི་ལོའི་སྔོན་གྱི་དུས་རབས་
བཞི་པའམ་ལྔ་པའི་རིང་ལ་བྱུང་།
《འབའ་རྙིང་མ》ནི་ཐོག་མར་བྷ་བྷི་ལུན་དུ་བརྩམས་པར་སྣང་། ཨ་སེ་རེ་ཡ་པས་
མིས་དྷ་དང་ཁཱ་ཨོལ་དྷེ་ཡ་དང་པར་སིག་གི་དཔུང་ལ་ཁྱོད་ཤི་ང་གསོན་གྱིས་འཐབ་བཞིན་
པའི་སྐབས་སུ། ཨེ་ཇིབ་ཀྱི་རྒྱལ་པོ་ནེ་ཁོ་གཉིས་པས་གླགས་རྙེད་དེ། ཨ་སེ་རེ་ཡའི་གོང་མའི་
རྒྱལ་ཁབ་ལ་དཔུང་དྲངས། ནེ་ཁོ་གཉིས་པའི་དཔུང་གི་རྒོལ་བ་དྲག་པོ་བྱུང་བར་ཡ་ཧུ་དཱ་
པའི་རྒྱལ་པོ་རྫུ་སའེ་ཡ་ཡིས་དཔུང་ཆེན་པོ་བསྐུལ་ནས་རྒོལ་ལན་སྤྲད་ཀྱང་དགྲ་བོ་ཟློག་མ་
ནུས། སྤྱི་ལོའི་སྔོན་གྱི608ལོར། རྒྱལ་པོ་རྗུ་སའེ་ཡ་མེ་རྗི་དྷོའི་གཡུལ་ངོར་བཀྲོངས། དེ་ནས་
བཟུང༌། ཡ་ཧུ་དཱ་པའི་རྒྱལ་ཁབ་རྗུ་དྷི་ཡ་ནི་ཨེ་ཇིབ་རྒྱལ་པོའི་ལུང་གིས་བསྒྱུར་བའི་རྒྱལ་
ཕྲན་ཞིག་ཏུ་གྱུར། བྷ་བྷི་ལུན་གྱི་ཁཱ་ཨོལ་དྷེ་ཡ་གསར་པའི་གོང་མ་ཆེན་པོ་ནེ་བྷུ་ཁ་ཎ་གཟར་
གྱིས་ནེ་ཁོ་གཉིས་པ་དཔུང་དང་བཅས་ཨེ་ཇིབ་ཏུ་ཕྱིར་བསྐྲད། ནེ་བྷུ་ཁ་ཎ་གཟར་གྱིས་
གྲོང་ཁྱེར་རྗ་རུ་སཱ་ལམ་དུ་གསང་ཐག་སྲིད་གཞུང་བཙུགས་ནས། རྗུ་དྷི་ཡ་ལ་དབང་སྒྱུར་
ཐབས་བྱས་ཀྱང་། བྷ་བྷི་ལུན་ནས་མངགས་པའི་དཔོན་པོ་མཐའ་དག་ཡ་ཧུ་དཱ་པས་བསད་
པས། གོང་མ་ནེ་བྷུ་ཁ་ཎ་གཟར་གྱིས། ཨེ་ཇིབ་དང་བྱང་ཕྱོགས་རྒྱལ་ཁབ་བར་གྱི་འབྲེལ་
ལམ་གཅོད་པའི་ཡ་ཧུ་དཱ་པའི་རྒྱལ་ཕྲན་རྩ་མེད་དུ་བཟོ་དགོས་སྙམ་སྟེ། དཔུང་དྲངས་ནས་
གྲོང་ཁྱེར་རྗ་རུ་སཱ་ལམ་བཅོམ་ཞིང་མེར་བཏང་ཁར། ཡ་ཧུ་དཱ་པ་བསད་པའི་ལྷག་མ་རྣམས་
བཀྱིགས་ནས་བྷ་བྷི་ལུན་ལ་དེད།
སྤྱི་ལོའི་སྔོན་གྱི538ལོར། སའེ་རོ་སིས་བྷ་བྷི་ལུན་མངའ་འོག་ཏུ་བསྡུས་ཏེ།ཡ་ཧུ་དཱ་པ་
རྣམས་རང་ཡུལ་དུ་ཕྱིར་བརྫངས། ཡ་ཧུ་དཱ་པས་གྲོང་ཁྱེར་རྗ་རུ་སཱ་ལམ་ལྷ་ཁང་དང་བཅས་
ཞིག་གསོ་བྱས།
འདིའི་སྔོན་དུ། ཡ་ཧུ་དཱ་པ་རྣམས་ནི་བསམ་བློ་གཅིག་མཐུན་མ་བྱུང་ཞིང་། ཤེས་རིག་
གི་ཚད་ཀྱང་མཐོན་པོ་མིན། མི་རིགས་འདིར་ཡི་གེ་འབྲི་ཀློག་ཤེས་མི་ཤིན་ཏུ་ཉུང༌། ཡ་ཧུ་
དཱ་པའི་ལོ་རྒྱུས་ལ་བལྟས་ན། སྔར་ཁོ་ཚོ་ལ《དམ་པའི་གསུང་རབ》 བཀླག་མྱོང་བ་གཅིག་
ཀྱང་མ་བྱུང་བར་སྣང་། རྒྱལ་པོ་རྫུ་སའེ་ཡའི་རིང་ཙམ་ལ། བསྟན་བཅོས་འདི་གླེང་མོལ་བྱེད་
མཁན་ཐོག་མར་བྱུང༌། ཡ་ཧུ་དཱ་པ་རྣམས་བྷ་བྷི་ལུན་དུ་བཀག་བསྐྱིལ་བྱེད་པའི་རིང་ལ། ཡ་
ཧུ་དཱ་པར་ཡུལ་དེའི་ཤེས་རིག་གི་བག་ཆགས་བཟང་པོ་ཐེབས་ཤིང་བསམ་བློའང་ཇེ་མཐུན་
དུ་གྱུར། ཡ་ཧུ་དཱ་པ་རང་ཡུལ་དུ་ལོག་རྗེས། ཁོ་ཚོས་མི་རིགས་རང་གི་རིག་གནས་ནི་གལ་
ཆེན་ཡིན་ཚུལ་ཤེས་པས།རིམ་པར་མི་རིགས་ཀྱི་འདུ་ཤེས་ཟབ་ཅིང་ཆབ་སྲིད་ཀྱི་འཇོན་ཐང་
ཆེ་བའི་མི་རིགས་ཤིག་ཏུ་གྱུར།
སྐབས་དེའི《དམ་པའི་གསུང་རབ》ལ། 《མུ་སིའི་གསུང་རབ་ཡན་ལག་ལྔ་པ》 སྟེ་
དེང་སང་གི 《འབའ་རྙིང་མ》 ཞེས་པའི་ལེའུ་སྔོན་མ་ཁག་ལྔ་ལས་མེད། རྗེས་སུ་དེའི་སྟེང་
ལ་ལེགས་བཤད། སྙན་ངགལོ་རིམ་ལོ་རྒྱུས་སོགས་ཁ་སྣོན་བྱས་ནས། དེང་གི་ཡ་ཧུ་དཱ་པའི
《དམ་པའི་གསུང་རབ》འདི་བྱུང་བ་ཡིན།
《དམ་པའི་གསུང་རབ》ཏུ་གསུངས་པའི་འཇིག་རྟེན་ཆགས་ཚུལ། ལྷ་ཨ་དམ་དང་
ལྷ་མོ་ཨི་ཝུ་བྱུང་ཚུལ་དང་ཆུ་ལོག་བྱུང་ཚུལ་གྱི་གཏམ་རྒྱུད་ནི། བྷ་བྷི་ལུན་པའི་གཏམ་རྒྱུད་
དང་གཅིག་ཡིན་པས། དེ་དག་ནི་སི་མེ་ཐེ་ཁ་པ་ཐུན་མོང་བའི་གཏམ་རྒྱུད་ཅིག་ཡིན། མུ་སི་
དང་སམ་སྭན་གྱི་གཏམ་རྒྱུད་ནི། སུ་མེ་རེ་ཡ་པ་དང་བྷ་བྷི་ལུན་པའི་བཤད་ཚུལ་ཧ་ཅང་
འདྲ། ཨེ་བྷ་ར་ཧམ་དང་འདིའི་རྗེས་སུ་བྱུང་བའི་གཏམ་རྒྱུད་དག་ལ། ཡ་ཧུ་དཱ་པ་རང་ཉིད་
ཀྱི་ཁྱད་ཆོས་གསལ་པོ་ཡོད།
ཨེ་བྷ་ར་ཧམ་ནི་ཧཱ་མུ་རཱ་བྷིས་བྷ་བྷི་ལུན་ལ་དབང་བསྒྱུར་བའི་སྐབས་ལ་བྱུང་བར་
མངོན། ཁོང་ནི་བྷ་བྷི་ལུན་རང་དུ་བཞུགས་པའི་སི་མེ་ཐེ་ཁའི་འབྲོག་པའི་ཚོ་དཔོན་ཞིག་
ཡིན། ཨེ་བྷ་ར་ཧམ་ཡུལ་གྱར་ཚུལ་དང༌། ཁོང་གི་བུ་རབས་ཚ་རྒྱུད་ཀྱི་གནས་ཚུལ་དང་དེ་
དག་ཨེ་ཇིབ་པས་བཟུང་ཚུལ་སོགས་ནི། 《དམ་པའི་གསུང་རབ》 ཀྱི་འཇིག་རྟེན་ཆགས་
རིམ་གྱི་ལེའུར་གསལ་པོར་བཀོད་ཡོད་པས། ཞིབ་ཆ་ཤེས་འདོད་རྣམས་ཀྱིས་དེར་གཟིགས་
པར་བྱའོ། ། 《དམ་པའི་གསུང་རབ》ཏུ། “ཨེ་བྷ་ར་ཧམ་ཡུལ་གྱར་ཏེ། ཁེ་ནན་ཡུལ་དུ་
ཕེབས་པ་ན།ཤིན་ཏུ་དར་བའི་གྲོང་ཁྱེར་དག་དང་ལྡན་པའི་ཡུལ་བཟང་པོ་དག ལྷ་ཆེན་
པོས་ཁོང་དང་ཁོང་གི་ཕྱི་རབས་རྣམས་ལ་བསྩལ་ཏོ”ཞེས་གསུངས་ཡོད།
ཨེ་བྷ་ར་ཧམ་གྱི་ཕྱི་རབས་དག་ཨེ་ཇིབ་ཏུ་ལོ་མང་པོར་གྱར་རྗེས། མུ་སི་ཞེས་པས་
ཁྲིད་ནས་ཡང་བསྐྱར་ཡུལ་གཞན་དུ་འཁྱམ་དགོས་བྱུང༌། དེ་ལྟར་ལོ་ལྔ་བཅུར་ཡུལ་གྱར་
བའི་རིང་ལ།མི་རིགས་འདི་ལ་མི་གྲངས་འཕེལ་ཞིང་ཚོ་བ་ཁག་བཅུ་གཉིས་སུ་གྱེས།སྤྱི་ལོའི་
སྔོན་གྱི1600ལོ་ནས1300ལོའི་རིང་ལ། མི་རིགས་འདིས་ཨ་རབ་ཀྱི་བྱེ་ཐང་ཆེན་མོ་བརྒལ་
ནས། ཤར་ཕྱོགས་ཀྱི་ཁེ་ནན་ཡུལ་དུ་སྤོས། ཨེ་ཇིབ་ཀྱི་ལོ་རྒྱུས་ཡིག་ཆར། མུ་སི་དང་སྐབས་
དེའི་ཁེ་ནན་གྱི་གནས་ཚུལ་བཀོད་མེད་ཀྱང༌། ཁོ་ཚོ་དེར་སླེབས་ནས་ཡུལ་དེའི་མཐའ་
མཚམས་ཀྱི་རི་སུལ་ཙམ་ཐོབ་པ་ལས། ཡུལ་དེའི་དབུས་ཀྱི་ས་ཆ་བཟང་པོ་རྣམས་དབང་མ་
ཐུབ་པར་མངོན། སྐབས་དེར་མཚོ་འགྲམ་གྱི་ཡུལ་གྲུ་རྣམས་ནི། ཨེ་ཇི་པ་དང་ཧྥེ་ལེ་སི་ཐེང་
པ་གསར་འོང་དག་གིས་བཟུང་། ཨེ་ཇི་པ་དང་ཧྥེ་ལེ་སི་ཐེང་པས་གྲོང་ཁྱེར་ཀཱ་གཟའ། གྷེ་
སི། ཨ་སི་ཁ་ལོན། ཨ་ཞི་དྷོ་དྷ། རྗོ་ཕཱ་སོགས་ཀྱིས་མཚོན་པའི་གྲོང་ཁྱེར་མང་པོར་བརྟེན་ནས་
ཡ་ཧུ་དཱ་པ་ཕྱིར་བཟློགས། དེའི་རྗེས་ཀྱི་ལོ་མང་པོའི་རིང་ལ། ཡ་ཧུ་དཱ་པ་རྣམས་ཡུལ་དེའི་རི་
མ་ཐང་དག་ལ་གནས་བཅས་ཏེ། ཧྥེ་ལེ་སི་ཐེང་པ་དང་འདི་དང་རིགས་གཅིག་པའི་མོའུ་བྷེ་
ཐ་པ། མིས་དྷ་པ་སོགས་ལ་འཐབ་འཁྲུག་མང་པོ་བྱས། སྐབས་དེར་ཡ་ཧུ་དཱ་པ་ལ་དགྲ་དང་
གེགས་བར་སྣ་ཚོགས་བྱུང་ཚུལ 《འབའ་རྙིང་མ》 ཡི 《ཞལ་ལྕེ་པའི་ལོ་རྒྱུས》 ཞེས་པར་
གསལ་པོར་བཀོད་ཡོད། 《ཞལ་ལྕེ་པའི་ལོ་རྒྱུས》 ནི། ཡ་ཧུ་དཱ་པར་ཕམ་ཉེས་དང་ཆག་སྒོ་
ཅི་རིགས་བྱུང་ཚུལ་དྲང་པོར་བརྗོད་པའི་ལོ་རྒྱུས་ཤིག་ཡིན།
སྐབས་དེའི་ཡ་ཧུ་དཱ་པ་ལ། གནའ་བོའི་མཆོད་དཔོན་དང་འདྲ་བའི་ཞལ་ལྕེ་པ་ཞེས་
པ་ཞིག་བྱུང་བ་དེ་ཚོ་བའི་སྤྱི་དཔོན་བྱེད་པའི་སྲོལ་བྱུང་། ཞལ་ལྕེ་པ་ནི་ཚོ་བའི་རྒན་པ་
རྣམས་འདུས་ནས་འདེམས་བསྐོ་བྱེད་པ་རེད། སྤྱི་ལོའི་སྔོན་གྱི 1000 ལོ་ཡས་མས་སུ། ཡ་ཧུ་དཱ་
པས་ས་འོལ་ཞེས་པའི་མི་ཞིག་གཙོ་བོར་བསྐོས་ནས་དཔུང་གི་ཁ་ལོ་བསྒྱུར་དུ་བཅུག་ཀྱང༌།
ས་འོལ་གྱི་དམག་བཀོད་འདོམས་པའི་ནུས་པ་ཞལ་ལྕེ་པ་དག་ལས་ཞན་པས། རྗེལ་པོའི་
གཡུལ་ངོར། ཧྥེ་ལེ་སི་ཐེང་དམག་མང་གིས་མདའ་རུབ་བྱས་ནས་ས་འོལ་བཀྲོངས། ཧྥེ་ལེ་སི་
ཐེང་པས་ས་འོལ་གྱི་ལུས་ནས་ཁྲབ་བཤུས་ནས་ཁྱེར་ཏེ་ཝེ་ཎ་སིའི་ལྷ་ཁང་དུ་བཞག ས་འོལ་
གྱི་རོ་ཁུར་ནས་གྲོང་ཁྱེར་བྷེ་ཐ་ཞན་གྱི་གྱང་ངོས་སུ་བརྒྱངས་ནས་འཛེར།
ས་འོལ་གྱི་རྒྱུད་འཛིན་པ་དྷེ་ཝེད་ཅེས་པ་ས་འོལ་ལས་རིག་པ་ལྡན་ཞིང༌། རྒྱལ་
སྲིད་ལའང་མཁས་པས་མཛད་འཕྲིན་རྒྱས། འདིས་སྲིད་སྐྱོང་བའི་རིང་ལ། ཧྥེ་ནེ་ཞེ་ཡའི་
རིགས་ཀྱི་བྱེ་བྲག་ཐའེ་ཨར་པ་ལ་འབྲེལ་ལམ་བྱུང་སྟེ། ཡ་ཧུ་དཱ་པ་ལ་དར་རྒྱས་སྔ་ན་མེད་
པ་བྱུང་། ཐའེ་ཨར་པས་རྒྱལ་པོའི་མིང་ལ་ཧེ་རམ་ཟེར། རྒྱལ་པོ་འདི་ཐབས་ཇུས་ལ་མཁས་
ཤིང་བརྩོན་པ་ཤིན་ཏུ་ཆེ། འདིས་ཡ་ཧུ་དཱ་པའི་ཡུལ་ནས་མཚོ་དམར་ལ་ཚོང་ལམ་འབྱེད་
པའི་ཇུས་བཏིང༌། སྐབས་དེར་ཧྥེ་ནེ་ཞེ་ཡའི་ཚོང་པ་ཀུན་མཚོ་དམར་བརྒྱུད་ནས་འགྲོ་ཚེ།
ཅིས་ཀྱང་ཨེ་ཇིབ་བརྒྱུད་ནས་མཚོ་དམར་ལ་འགྲོ་དགོས་ཀྱང་། ཨེ་ཇིབ་ཏུ་འཁྲུག་ཟིང་ཆེ་
བའི་སྟེང་ལ་ལམ་གྱི་གེགས་བར་གཞན་ཡང་མང་བས། ཧེ་རམ་གྱིས་བགྲོད་ལམ་གསར་
པ་འབྱེད་པའི་དོན་དུ། དྷེ་ཝེད་དང་དེའི་རྒྱུད་འཛིན་རྒྱལ་སྲས་སོ་ལོ་མན་ལ་འབྲེལ་ལམ་
བཟང་པོ་བཙུགས།
རྒྱལ་པོ་ཧེ་རམ་གྱིས་ཡ་ཧུ་དཱ་པར་རོགས་སྐྱོར་བྱས་ནས། རྗ་རུ་སཱ་ལམ་དུ་ལྕགས་རི།
ཕོ་བྲང་། ལྷ་ཁང་དང་བཅས་པ་བཞེངས། ཡ་ཧུ་དཱ་པས་རྒྱལ་པོ་ཧེ་རམ་ལ་དྲིན་ལན་གཟོ་
བར་མཚོ་དམར་ལ་ཐའེ་ཨར་པས་གྲུ་གཏོང་ཆོག་པར་བྱས། དེ་ནས་བཟུང་ལྷོ་བྱང་བར་གྱི་
ཚོང་ལས་ནི་རྗ་རུ་སཱ་ལམ་བརྒྱུད་ནས་འཕེལ་རྒྱས་ཆེན་པོ་བྱུང༌། རྒྱལ་པོ་སོ་ལོ་མན་གྱི་རིང་
ལ། ཡ་ཧུ་དཱ་པའི་མངའ་ཐང་རྒྱས་པས། ཨེ་ཇིབ་ཀྱི་རྒྱལ་པོས་ཀྱང་སྲས་མོ་རྒྱལ་པོ་སོ་ལོ་མན་
གྱི་ཁབ་ཏུ་བྱིན་ནས་གཉེན་བྱས།
དེ་ཡང་ཡ་ཧུ་དཱ་པར་མངའ་ཐང་ཇི་འདྲར་རྒྱས་ཀྱང༌། དེ་ནི་མི་རིགས་འདི་ཉིད་ཀྱི་
ཚོད་ཙམ་ཡིན། སོ་ལོ་མན་ལའང་སྙན་གྲགས་ཇི་ལྟར་ཆེ་ཡང་། གྲོང་ཁྱེར་ཆུང་ཆུང་ཞིག་གི་
རྒྱལ་པོ་ཙམ་ཡིན། མི་རིང་བར་སོ་ལོ་མན་ཚེ་ལས་འདས། རྒྱལ་པོ་འདི་འདས་ནས་ལོ་འགའི་
རྗེས་སུ། ཨེ་ཇིབ་ཀྱི་རྒྱལ་རབས་ཉེར་གཉིས་པའི་རྒྱལ་པོ་དང་པོ་ཞི་ཞྭ་ཁ་ཞེས་པས་དཔུང་
དྲངས་ནས་རྗ་རུ་སཱ་ལམ་བཅོམ་སྟེ། རྒྱུ་ནོར་བགྲང་གིས་མི་ལང་བ་ཕྲོགས་ཤིང་ཁྱེར་བས།
རྗ་རུ་སཱ་ལམ་གྱི་སྔར་གྱི་སྲིད་འབྱོར་ཤིན་ཏུ་རྒྱས་པའི་གཟི་བྱིན་སྐད་ཅིག་ཉིད་ལ་མོག་པོར་
བཏང་། དེང་སང《འབའ་རྙིང་མ》 ཡི《རྒྱལ་པོའི་ལོ་རྒྱུས》དང《དུས་རིམ་ལོ་རྒྱུས》ལ་
ཞིབ་འཇུག་བྱེད་མཁན་དག་གིས། རྩོམ་པ་པོའི་རྒྱལ་ཁབ་ཀྱི་ཕྱོགས་ཞེན་གྱི་དབང་གིས། སོ་
ལོ་མན་གྱི་ཆེ་བ་བརྗོད་པར་འུད་བསྟོད་ཆེན་པོ་བྱས་ཡོད་པར་འདོད། 《དམ་པའི་གསུང་
རབ》ལ་ཞིབ་པར་བལྟས་ན། སོ་ལོ་མན་གྱི་རྒྱལ་པོའི་ཁབ་ཏུ་རྒྱས་སྤྲོས་བྱེད་ཚུལ་ལ་དེ་
འདྲའི་ཧ་ལས་དགོས་པའི་གནས་མེད་དོ། །
སྐབས་དེའི་སོ་ལོ་མན་གྱི་ལྷ་ཁང་ཆེ་ཤོས་ཤིག་ནི། དེང་སང་གི་གྲོང་ཁྱེར་ཕྱི་རོལ་
གྱི་འདུ་ཁང་ཆུང་གྲས་ཤིག་གི་ཚད་ལས་མེད། ཨ་སེ་རེ་ཡའི་དྲན་གསོའི་རྡོ་རིང་ལ། སོ་ལོ་
མན་གྱི་རྒྱུད་འཛིན་པ་ཨེ་ཧབ་ཀྱིས་དམག་མི་ཉིས་སྟོང་བཏང་ནས་ཨ་སེ་རེ་ཡའི་དཔུང་
ལ་ཞུགས་རབས་བཀོད་ཡོད་པ་དང༌། སྐབས་དེར་སོ་ལོ་མན་ལ་འཐབ་འཁོར1400ཙམ་
ལས་མེད་པ་ལས་ཀྱང༌། སོ་ལོ་མན་ལ་སྟོབས་ཤུགས་དེ་འདྲའི་ཆེན་པོ་མེད་པ་ཤུགས་
ལས་རྟོགས་པས་ཧ་ལས་དོན་གང་ཡང་མེད། རྒྱལ་པོ་སོ་ལོ་མན་ནི་བདག་ཉིད་སྒྲོག་པར་
དགའ་བ་དང་། འབངས་ལ་དཔྱ་ཁྲལ་ལྗིད་མོ་འགེལ་ཞིང༌། ལས་ཁྲལ་ལྗིད་མོ་འགེལ་
མཁན་ཞིག་ཡིན་ཚུལ 《དམ་པའི་གསུང་རབ》 ཏུ་གསལ་པོར་བཀོད་ཡོད། རྒྱལ་པོ་སོ་ལོ་
མན་ཚེ་ལས་འདས་རྗེས། གྲོང་ཁྱེར་རྗ་རུ་སཱ་ལམ་བྱང་ཕྱོགས་ཀྱི་ཡུལ་གྲུ་རྣམས་རང་བཙན་
བྱས་ཏེ། ཨི་སི་རེལ་རྒྱལ་པོའི་རྒྱལ་ཁབ་བཙུགས། གྲོང་ཁྱེར་རྗ་རུ་སཱ་ལམ་ནི་སྔར་བཞིན་རྫུ་
དྷི་ཡའི་རྒྱལ་སར་བྱས།
རྗུ་དྷི་ཡ་དར་རྒྱས་ཤིན་ཏུ་ཆེ་བའི་དུས་ཡུན་རེ་ཞིག་ཙམ་ལས་གནས་མ་ཐུབ། རྒྱལ་
པོ་ཧེ་རམ་འདས་རྗེས། ཐའེ་ཨར་པས་རྗ་རུ་སཱ་ལམ་ལ་རོགས་སྐྱོར་བྱེད་མཚམས་ཀྱང་
ཆད། དེའི་སྐབས་སུ་ཨེ་ཇིབ་ཀྱི་སྟོབས་ཤུགས་སླར་ཡང་ཆེ་བར་ཕྱིན། དེ་ནས་རྒྱལ་ཁབ་
ཨི་སི་རེལ་དང་རྗུ་དྷི་ཡ་གཉིས་ནི། ལྷོ་ཕྱོགས་ནས་ཨེ་ཇིབ་དང༌། བྱང་ཕྱོགས་ནས་སེ་རེ་
ཡ། ཨ་སེ་རེ་ཡ། བྷ་བྷི་ལུན་གྱིས་འཚིར་བཞིན་གནས། རྒྱལ་ཕྲན་འདི་གཉིས་ཀྱི་ལོ་རྒྱུས་ནི།
རྒྱལ་པོ་གཏུམ་པོ་དག་གིས་མི་རིགས་ཤེས་རིག་གིས་དམན་པ་ཞིག་ལ་དབང་བསྒྱུར་ཅིང་།
མི་རིགས་དེས་སྡུག་བསྔལ་དཔག་ཏུ་མེད་པ་མྱོངས་པའི་ལོ་རྒྱུས་ཤིག་ཡིན། སྤྱི་ལོའི་སྔོན་
གྱི721ལོར། ཨ་སེ་རེ་ཡ་པས་ཨི་སི་རེལ་མངའ་འོག་ཏུ་བསྡུས་ནས་དེའི་མངའ་འབངས་
ཐམས་ཅད་བྲན་གཡོག་ཏུ་བཀོལ། དེ་ནས་བཟུང༌། ཨི་སི་རེལ་མི་རིགས་ནི་ལོ་རྒྱུས་སུ་
གར་སོང་རྗེས་མེད་དུ་གྱུར། གོང་སྨོས་རྗུ་དྷི་ཡ་ལའང་དགྲ་ལན་མང་པོ་བྱུང་ཞིང༌། ཁོ་
ཚོས་ཕྱིར་རྒོལ་ཅི་ཐུབ་བྱས་ཀྱང་མ་ནུས་ཏེ། སྤྱི་ལོའི་སྔོན་གྱི604ལོར། ཨི་སི་རེལ་པའི་ལས་
དབང་དེ་ཁོ་ཚོའི་སྟེང་ལའང་བྱུང་ངོ་། །
《དམ་པའི་གསུང་རབ》 ཏུ་བཀོད་པའི་ཡ་ཧུ་དཱ་པའི་ལོ་རྒྱུས་ལ། དོགས་གཞི་ཕྲན་
བུ་རེ་གཉིས་ཡོད་པ་ཙམ་ལས།གཏམ་རྒྱུད་ཕལ་ཆེ་བ་ལོ་རྒྱུས་དངོས་དང་མཐུན་ཚུལ་ཨ་
སེ་རེ་ཡ་དང་བྷ་བྷི་ལུན་དང་ཨེ་ཇིབ་ནས་རྙེད་པའི་གནའ་རྫས་དག་ལས་བདེན་པ་ར་
སྤྲོད་བྱས་ཡོད།
ཡ་ཧུ་དཱ་པས་བྷ་བྷི་ལུན་དུ་རང་གི་ལོ་རྒྱུས་འཚོལ་སྡུད་བྱས་ཏེ། མི་རིགས་རང་ཉིད་
ཀྱི་སྲོལ་རྒྱུན་རྒྱུད་འཛིན་བྱས། རྒྱལ་པོ་སའེ་རོ་སིས་ཡ་ཧུ་དཱ་པའི་རིགས་རྗ་རུ་སཱ་ལམ་ལ་
ཕྱིར་རྫོང་བའི་དུས་སུ། ཡ་ཧུ་དཱ་པའི་ཤེས་རིག་གི་ཚད་མཐོ་བར་ཕྱིན་པ་དང་། བསམ་བློའི་
ཆ་ལའང་གོང་འཕེལ་ཆེན་པོ་བྱུང༌། ཡ་ཧུ་དཱ་པ་རྣམས་སྔར་དགྲ་དམག་གིས་བཟུང་ནས་
ཁྲིད་པའི་སྐབས་དང་བསྡུར་ན། སྐབས་འདིར་ཁོ་ཚོར་འགྱུར་བ་ཆེན་པོ་བྱུང་སྟེ། མི་རིགས་
ཤེས་རིག་ལྡན་པ་དག་གི་གྲལ་མཐར་ཚུད། སྐབས་འདིར་ཡ་ཧུ་དཱ་པའི་རིགས་ལ་མངོན་
ཤེས་ཅན་ཞེས་པའི་མི་འགའ་བྱུང༌། མངོན་ཤེས་ཅན་དག་གིས་ཡ་ཧུ་དཱ་པའི་ཐུན་མོང་མ་
ཡིན་པའི་ཁྱད་ཆོས་འཛིན་སྐྱོང་དང་དར་སྤེལ་གཏོང་བར་ནུས་པ་ཆེན་པོ་བཏོན། ཡ་ཧུ་དཱ་
པར་མངོན་ཤེས་ཅན་བྱུང་བ་འདིས་མིའི་རིགས་ཀྱི་ལོ་རྒྱུས་སུ་སྟོབས་ཤུགས་གསར་པ་ཞིག་
དར་བ་མཚོན་པས།འདི་ལ་འུ་ཅག་གིས་ཐུགས་མཉམ་གང་ཆེ་འཇོག་པར་རིགས་སོ།།

ལེའུ་ཉེར་གཉིས་པ། ཡ་ཧུ་དཱ་པའི་མངོན་ཤེས་ཅན་དང་ཆོས་པ།

བྷ་བྷི་ལུན་དང་ཨ་སེ་རེ་ཡ་ཉམས་པ་ནི་ཆག་སྒོ་སྣ་ཚོགས་ཀྱི་སྣ་འདྲེན་དུ་གྱུར། དེ་
དེ་དག་ཉམས་པ་ནས་བཟུང༌། སི་མེ་ཐེ་ཁ་པའི་སྟེང་ལ་རྐྱེན་ངན་སྣ་ཚོགས་གཅིག་རྗེས་གཉིས་
མཐུད་དུ་བྱུང་། སྤྱི་ལོའི་སྔོན་གྱི་དུས་རབས་བདུན་པར། སི་མེ་ཐེ་ཁ་པ་སྟོབས་ཆེ་བར་ཕྱིན་
ཏེ། ཤེས་རིག་དར་བའི་ཡུལ་གྲུ་མཐའ་དག་མི་རིགས་འདིས་དབང་དུ་བསྡུས། སྐབས་དེར་
སི་མེ་ཐེ་ཁ་པས་ཨ་སེ་རེ་ཡའི་གོང་མའི་རྒྱལ་ཁབ་བཙུགས་ཏེ། ཨེ་ཇིབ། བྷ་བྷི་ལུན། སེ་རེ་
ཡ་རྣམས་མངའ་འོག་ཏུ་བཅུག འཛམ་གླིང་གི་ཚོང་ལས་མཐའ་དག་སི་མེ་ཐེ་ཁ་པས་ཁ་ལོ་
བསྒྱུར། ཧྥེ་ནེ་ཞེ་ཡའི་མཚོ་འགྲམ་དག་ཏུ། སྔ་ཕྱིར་ཐའེ་ཨར་དང་སའེ་དྷོན་སོགས་སི་མེ་ཐེ་
ཁ་པའི་གྲོང་ཁྱེར་དུ་མ་རིམ་པར་ཆགས། སི་མེ་ཐེ་ཁ་པ་རྣམས་སི་ཕེན། སེ་སེ་ལི། ཨ་ཧྥེ་རི་ཁ་
གླིང་སོགས་ལ་ཞུགས་ཏེ། ཡུལ་འདི་དག་ལ་མི་སེར་སྤེལ་བའི་གནས་བཙུགས་ནས་མངའ་
ཁོངས་རྒྱ་བསྐྱེད་པས། མི་སེར་སྤེལ་ཡུལ་གྱི་མི་གྲངས་སི་མེ་ཐེ་ཁ་པ་རང་ཡུལ་གྱི་མི་གྲངས་
ལས་ཀྱང་མང་བར་ཕྱིན། གྲོང་ཁྱེར་ཁཱ་ཐེ་ཇི་ནི་སྤྱི་ལོའི་སྔོན་གྱི800ལོའི་སྔོན་ནས་རྨང་བཏིང་
བས། སྐབས་འདིར་གྲོང་ཁྱེར་འདིའི་མི་གྲངས་ས་ཡ་གཅིག་བརྒལ་ནས་འཛམ་གླིང་གི་གྲོང་
ཁྱེར་ཆེ་ཤོས་སུ་གྱུར། ཁཱ་ཐེ་ཇིའི་གྲུ་རྣམས་བྷི་རེ་ཐེན་གླིང་དང་ནུབ་ཕྱོགས་རྒྱ་མཚོ་ཆེན་པོར་
སླེབས་པ་མ་ཟད། མཱ་དྷི་རཱའི་གླིང་དུ་སླེབས་ཡོད་ཤས་ཀྱང་ཆེའོ། །རྒྱལ་པོ་ཧེ་རམ་དང་སོ་ལོ་
མན་གྱིས་མཚོ་དམར་དུ་ཨ་རབ་དང་རྒྱ་གར་ལ་ཚོང་སྒོ་འབྱེད་པར་གྲུ་མང་པོ་བཟོས། རྒྱལ་
པོ་ནེ་ཁོའི་དུས་སུ། ཧྥེ་ནེ་ཞེ་ཡའི་རྒྱལ་ཁམས་པ་རྣམས་རྒྱ་མཚོར་ཕྱིན་ནས་ཨ་ཧྥེ་རི་ཁ་གླིང་
བསྐོར་བྱས་སྐད།
དུས་དེར་ཨཱརྱ་ནི་ཤེས་རིག་མ་དར་བའི་ཀླ་ཀློའི་རིགས་ཡིན། ཨརྱས་བཅོམ་པའི་
མཁར་རོའི་སྟེང་དུ། གྷི་རེ་སི་པ་གཅིག་པུའི་ཤེས་རིག་མ་གཏོགས་ཤེས་རིག་གཞན་པ་མ་
དར། མིས་དྷ་པ་རྣམས་ཨེ་ཞ་ཡ་དབུས་མར་མངའ་ཐང་རྒྱས་ཚུལ་ཨ་སེ་རེ་ཡའི་རྡོ་རིང་དུ་
གསལ་པོར་བཀོད་ཡོད། སྤྱི་ལོའི་སྔོན་གྱི800ལོའི་སྔོན་གྱི་མི་ཞིག་གིས། དེ་ནས་ལོ་ལྔ་བརྒྱ་
འདས་པའི་ཚེ་ན། སི་མེ་ཐེ་ཁ་པའི་རྒྱལ་ཁམས་མཐའ་དག་ཨཱརྱའི་མངའ་འོག་ཏུ་འཆོར་
ཞིང༌། ཨཱརྱའི་རིགས་ཀྱིས་འཛམ་གླིང་དབང་དུ་བསྡུ་བར་འགྱུར་བ་དཔོག་དཀའ། སྐབས་
དེར་ཨ་རབ་བྱང་ཕྱོགས་ཀྱི་བྱེ་ཐང་དུ་གནས་པའི་བྷེ་དྷུ་ཝེན་པ་གཅིག་པུ་མ་གཏོགས། ཡུལ་
ཁམས་གཞན་པའི་སི་མེ་ཐེ་ཁ་པ་མཐའ་དག་གིས་ཨཱརྱ་ལ་མགོ་བཏགས་ཏེ། སི་མེ་ཐེ་ཁ་པ་
མང་པོ་ཡུལ་ངེས་མེད་དུ་ལྡོམ་བཞིན་འཚོ་བ་སྐྱེལ་དགོས་བྱུང༌། སྐབས་དེར་བྷེ་དྷུ་ཝེན་པ་
རྣམས་སྔར་བཞིན་རྩྭ་ཆུ་གར་འཛོམས་སུ་སྤོས་ནས་འཚོ་བ་བསྐྱལ། ཁོ་ཚོའི་འཚོ་བ་སྐྱེལ་
སྲོལ་རྙིང་པ་འདི། རྒྱལ་པོ་སར་གྷང་དང་པོས་ཨ་ཁཱ་དྷེ་པའི་དཔུང་དྲངས་ནས་སུ་མེ་རེ་ཡ་
པ་མ་བཏུལ་གོང་ནས་དར་ཡོད་པར་མངོན་པས། ཨཱརྱའི་རིགས་ཀྱིས་ཨ་རབ་ཀྱི་བྷེ་དྷུ་ཝེན་
པ་རྣམས་འདུལ་མ་ཐུབ།
སྐབས་འདིའི་ལོ་ངོ་ལྔ་བརྒྱའི་རིང་ལ། སི་མེ་ཐེ་ཁ་པས་མི་རིགས་གཞན་གྱི་བརྙས་བཅོས་
དང་བཙིར་གནོན་ཚད་མེད་མྱངས། ཡ་ཧུ་དཱ་པ་རྣམས་རྒྱལ་པོ་སའེ་རོ་སིས་གྲོང་ཁྱེར་རྗ་རུ་སཱ་
ལམ་དུ་ཕྱིར་བསྐྱལ་བ་ནས་བཟུང་།ཁོ་ཚོས་མཐུན་སྒྲིལ་གྱི་ལག་གདང་དམ་པོར་སྦྲེལ་ནས་ཁྱིམ་
གཞིས་གསར་པ་བསྐྲུན་ཅིང་། མི་རིགས་རང་གི་སྲོལ་རྒྱུན་རྒྱུད་འཛིན་བྱས། ཡ་ཧུ་དཱ་པར་མི་
རིགས་ཀྱི་དོན་ཆེན་འདི་སྒྲུབ་ཐུབ་པར་བྱུང་བ་ནི། སྔར་བྷ་བྷི་ལུན་དུ་ཁོ་ཚོས་སྡུད་སྒྲིག་བྱས་པའི
《དམ་པའི་གསུང་རབ》 ཀྱི་དྲིན་ཡིན་ནོ། །ཡ་ཧུ་དཱ་པས 《དམ་པའི་གསུང་རབ》བརྩམས་ལ།
《དམ་པའི་གསུང་རབ》 ཀྱིས་ཀྱང་ཡ་ཧུ་དཱ་པའི་མི་རིགས་འདི་བསྐྱངས། 《དམ་པའི་གསུང་
རབ》 ཏུ། མི་ལ་བཟོད་པ་དང་བརྩོན་འགྲུས་ཀྱི་མཐུ་སྐྱེད་པའི་བསམ་བློ་ཁྱད་པར་བ་ཞིག་ཡོད་
པ་དེ། མི་རིགས་ཕལ་པའི་བསམ་བློ་དང་མཚུངས་པ་མ་ཡིན་ནོ། །མི་རིགས་འདིས་ལོ་ཉིས་སྟོང་
ལྔ་བརྒྱའི་རིང་གི་སྡུག་བསྔལ་མི་བཟད་པ་མྱངས་མཐར། བསམ་བློ་ཁྱད་པར་བ་དེར་དེང་སང་
ཡང་སྔར་ལྟར་ཡིད་ཆེས་ཤིང་དེའི་རྒྱུན་སྐྱོང་བཞིན་ཡོད།
ཡ་ཧུ་དཱ་པས་ཁོ་ཚོ་དད་པའི་ལྷ་ཆེན་པོ་ནི།འཕང་ཤིན་ཏུ་མཐོ་ཞིང་ཐག་ཧ་ཅང་རིང་
བའི་ཞིང་ཁམས་སུ་བཞུགས་ཤིང༌།ཕྱོགས་དུས་ཀུན་ཏུ་གནས་ཤིང་བསླུ་བ་མེད་པའི་སྐྱབས་
གནས་ཆེན་པོ་ཞིག་ཡིན་པ་ལས། ལྷ་ཁང་གི་མཆོད་པའི་གྲལ་དུ་བཞག་པའི་ལྷའི་གཟུགས་
བརྙན་ཞིག་མ་ཡིན་པར་འདོད། འདི་ནི་ཡ་ཧུ་དཱ་པའི་ལྟ་བའི་སྙིང་པོའང་ཡིན་ནོ། །མི་
རིགས་གཞན་པར་ཡང་སོ་སོས་བསྟེན་པའི་ལྷ་ཡོད་ནའང༌། དེ་ཚོས་ལྷ་ཁང་དུ་ལྷ་དེའི་སྣང་
བརྙན་གཟུགས་ཅན་དུ་བཞེངས་ནས་མཆོད་དོ། །དེ་ལ་ནམ་ཞིག་ལྷ་སྐུ་བརླགས་ཤིང་ལྷ་
ཁང་ཞིག་པ་ན།ལྷ་རང་ཡང་དེ་ལྟར་མེད་པར་འགྱུར་རོ། །ཡ་ཧུ་དཱ་པས་བསྟེན་པའི་ལྷ་ཡུལ་
གྱི་ལྷ་ཆེན་པོ་ནི། མཆོད་དཔོན་དང་མཆོད་རྫས་ལས་མངོན་པར་མཐོ་བའི་ཐ་སྙད་གསར་
པ་ཞིག་ཡིན། ཡ་ཧུ་དཱ་པ་ཚོས། རང་ཉིད་ནི་ཨེ་བྷ་ར་ཧམ་གྱིས་ཉེ་བར་བཀྲབས་ཤིང་དེས་
རྗེས་སུ་བཟུང་བའི་འབངས་སུ་གྱུར་པས། གྲོང་ཁྱེར་རྗ་རུ་སཱ་ལམ་ནི་ཞིག་གསོ་བྱས་ནས་
དག་པའི་གྲོང་ཁྱེར་དུ་བསྐྲུན་པར་བྱ་བ་ནི་རང་གི་འོས་འགན་ཆེན་པོ་ཡིན་པར་འདོད། ཡ་
ཧུ་དཱ་པ་རྣམས་བྷ་བྷི་ལུན་ནས་རྫ་རུ་སཱ་ལམ་ལ་ལོག་པའི་དུས་དེ་ནས་བཟུང༌། ཁོ་ཚོས་འོས་
འགན་དེ་སེམས་སུ་རྡོ་ལ་རི་མོ་བརྐོས་པ་ལྟར་བཅངས་ཤིང༌། ཁུར་སེམས་ཆེན་པོ་འདིས་ཡ་
ཧུ་དཱ་པ་རྣམས་མི་རབས་ནས་མི་རབས་ལ་རབ་ཏུ་བསྐུལ་ཏོ། །
ཡ་ཧུ་དཱ་པའི་རྒྱལ་ཁབ་ཆུང་ངུ་དེ་དགྲ་ཡིས་ལན་ཇི་སྙེད་བཅོམ་པར་བྱས་ཀྱང༌། ཡ་
ཧུ་དཱ་པས་དེ་སྙེད་དུ་ཉམས་གསོ་བྱས། ཡ་ཧུ་དཱ་པར་དཀའ་བ་ཇི་ལྟར་བྱུང་ཡང་མི་ཕྱེད་
པའི་དད་པ་འདིས། སེ་རེ་ཡ་པ། བྷ་བྷི་ལུན་པ། ཧྥེ་ནེ་ཞེ་ཡ་པ་སོགས་སྐད་རིགས་གཅིག་
ཅིང་གོམས་གཤིས་དང་དགའ་ཕྱོགས་དང་སྲོལ་རྒྱུན་མཐུན་པའི་མི་རིགས་དེ་དག་གི་ཡིད་
རབ་ཏུ་ཕྲོགས་ཏེ། མི་རིགས་འདི་དག་ཀྱང་མ་བསྐུལ་དང་ལེན་གྱིས་ཡ་ཧུ་དཱ་པའི་ཆོས་སྒོར་
ཞུགས་ཤིང༌།དེའི་བསླབ་པ་སྲུང་བར་བྱེད་པ་ནི་ངོ་མཚར་བའི་གནས་སོ།།
གྲོང་ཁྱེར་ཐའེ་ཨར། སའེ་དྷོན། ཁཱ་ཐེ་ཇི། སི་ཕེན་གྱི་ཧྥེ་ནེ་ཞེ་ཡའི་གྲོང་ཁྱེར་རྣམས་
རྣམ་པར་རྒུད་པའི་ཚེ། ཧྥེ་ནེ་ཞེ་ཡ་པ་རྣམས་འཛམ་གླིང་གི་ལོ་རྒྱུས་ནས་གློ་བུར་ཡལ་ཞིང་
གར་སོང་རྗེས་མེད་དུ་གྱུར་ཀྱང་། རྗ་རུ་སཱ་ལམ། ཨ་ཧྥེ་རི་ཁ། སི་ཕེན། ཨེ་ཇིབ། ཨ་རབ་དང་
ཤར་རྒྱུད་སོགས་སྔར་ཧྥེ་ནེ་ཞེ་ཡ་པ་གནས་པའི་ཡུལ་ཀུན་ལ། ཡ་ཧུ་དཱ་པ་དག་གི་གནས་
ཤུལ་ད་དུང་ཡང་མ་ཉམས་པར་ཡོད་པ་མཐོང་། ཡུལ་འདི་དག་གི་ཡ་ཧུ་དཱ་པ་རྣམས་ནི།
《དམ་པའི་གསུང་རབ》 ལ་ཤིན་ཏུ་དད་ཅིང་། 《དམ་པའི་གསུང་རབ》 བཀླགས་པའི་
བྱིན་སྟོབས་ཀྱིས་ཁོ་ཚོ་ངང་གིས་འདུས་པར་སྣང་ངོ༌། །གྲོང་ཁྱེར་རྗ་རུ་སཱ་ལམ་ནི། ཡ་ཧུ་དཱ་
པའི་མིང་གི་རྒྱལ་ས་ཙམ་ཡིན་པ་ལས། ཁོ་ཚོའི་སེམས་ཁོང་གི་དོན་གྱི་རྒྱལ་ས་ནི《དམ་པའི་
གསུང་རབ》 ཀྱི་སྙིང་པོ་རྣམས་ཡིན་ནོ། །འདི་ནི་ལོ་རྒྱུས་ཀྱི་སྣང་ཚུལ་གསར་པ་ཞིག་ཡིན།
སྣང་ཚུལ་གསར་པ་འདི་གནའ་བོའི་སུ་མེ་རེ་ཡ་པ་དང་ཨེ་ཇིབ་པར་དེང་རབས་ཀྱི་ཡི་གེ་
མ་བྱུང་བའི་སྔོན་རོལ་ནས་ཡོད་པར་མངོན། ཡ་ཧུ་དཱ་པར་རྒྱལ་པོ་མེད་ཅིང་ལྷ་ཁང་ཡང་
མེད (ལེའུ་རྗེས་མར་སྤྱི་ལོའི་སྔོན་གྱི70ལོར་གྲོང་ཁྱེར་རྗ་རུ་སཱ་ལམ་རྩ་བརླག་བྱས་ཚུལ་
བཤད་པར་འགྱུར) ལ། ཡི་གེའི་ནུས་པ་ཙམ་ལ་བརྟེན་ནས་མི་རྣམས་རྡོག་རྩ་གཅིག་ཏུ་
བསྒྲིལ་བ་ནི་མི་རིགས་འདི་འབའ་ཞིག་གོ།
ཡ་ཧུ་དཱ་པ་རྣམས་བསམ་བློ་ཤིན་ཏུ་མཐུན་པ་ནི་རང་ཤུགས་ཀྱིས་བྱུང་བ་ལས། ཆབ་
སྲིད་པ་དང་མཆོད་དཔོན་གྱིས་ཐབས་དང་རྩོལ་བས་བསྐུལ་ནས་བྱུང་བ་མིན། ཡ་ཧུ་དཱ་པ་
འཕེལ་རྒྱས་བྱུང་བས་མིའི་རིགས་ལ་མི་རིགས་གསར་པ་ཞིག་བྱུང༌། མི་རིགས་འདིར་མངོན་
ཤེས་ཅན་ཞེས་པའི་མི་ཚན་གསར་པ་ཞིག་ཀྱང་བྱུང༌། རྒྱལ་པོ་སོ་ལོ་མན་དུས་ཀྱི་ཡ་ཧུ་དཱ་པ་
རྣམས་ནི། རྒྱལ་པོའི་ཕོ་བྲང་དང་ལྷ་ཁང་གི་མཐའ་ལ་འདུས་ཤིང་རྒྱལ་པོའི་བཙན་དབང་
དང་མཆོད་དཔོན་གྱི་བློ་རིག་གིས་ཁ་ལོ་བསྒྱུར་པའི་མི་ཕལ་པ་དང་ཁྱད་པར་ཅི་ཡང་
མེད། འོན་ཀྱང 《དམ་པའི་གསུང་རབ》 ལ་བལྟས་ན། མངོན་ཤེས་ཅན་རྣམས་ནི་དུས་དེའི་
སྐབས་ནས་བྱུང་ཡོད་པར་མངོན།
ཡ་ཧུ་དཱ་པ་མང་པོ་ཡུལ་གྱར་ཅིང༌། འཚོ་བའི་སྡུག་བསྔལ་ཇེ་ཆེར་སོང་བའི་དབང་
གིས། མངོན་ཤེས་ཅན་རྣམས་ཀྱི་རིན་ཐང་ཇེ་ཆེར་གྱུར། འོ་ན་ཡ་ཧུ་དཱ་པའི་མངོན་ཤེས་ཅན་
བྱ་བ་ནི་ཇི་ལྟར་བྱུང་ཞེ་ན་འདིར་ཅུང་ཟད་བརྗོད་པར་བྱའོ། ། ཁོ་ཚོའི་རིགས་རུས་མི་འདྲ་
སྟེ། མངོན་ཤེས་ཅན་ཨི་ཟི་ཁེ་ཨོལ་ནི་མཆོད་དཔོན་གྱི་རུས་སུ་སྐྱེས། མངོན་ཤེས་ཅན་ཨེ་མོ་
སི་ནི་ལུག་རྫིའི་རྒྱུད་པ་ཡིན། ཁོ་ཚོའི་རིགས་རུས་མཐོ་དམན་གྱི་ཁྱད་པར་ཆེ་ཡང༌། བསླུ་བ
མེད་པའི་ལྷ་ལ་རྩེ་གཅིག་ཏུ་བཀུར་བ་དང༌། ལྷའི་ལུང་མི་མང་ལ་ཇི་བཞིན་དུ་སྟོན་པར་
བྱེད་པའི་ཆ་ལ་འགལ་བ་ཅི་ཡང་མེད། མངོན་ཤེས་ཅན་རྣམས་མངོན་ཤེས་ཅན་དུ་བསྐོ་
བའི་བཀའ་དང་ཆོ་ག་གང་ཡང་མེད། “ད་ལྟ། ང་ལ་ལྷ་ཆེན་པོའི་བཀའ་བབས་བྱུང” ཞེས་
བརྗོད་དེ་རང་གི་སྐབས་བབ་ཀྱི་ལས་ལ་འཇུག་པར་བྱེད། མངོན་ཤེས་ཅན་རྣམས་ཆབ་སྲིད་
ལ་སྤྲོ་མོས་ཤིན་ཏུ་ཆེ། ཁོ་ཚོས་ཡ་ཧུ་དཱ་པ་རྣམས་ཨེ་ཇིབ། བྷ་བྷི་ལུན། ཨ་སེ་རེ་ཡའི་བཙན་
དབང་ལ་ངོ་རྒོལ་བྱེད་པར་བསྐུལ་ཅིང༌། སྐྱིད་འདོད་ཆེ་བའི་མཆོད་དཔོན་གྲལ་རིམ་དང་
སྙིང་རྗེ་མེད་པའི་རྒྱལ་པོ་རྣམས་ལ་སུན་འབྱིན་དྲག་པོ་བྱས། སྐབས་འདིར་མངོན་ཤེས་ཅན་
ལ་ལས་སྤྱི་ཚོགས་བཅོས་བསྒྱུར་བྱེད་པར་ཡང་འབད་པ་ཆེན་པོ་བྱས། མངོན་ཤེས་ཅན་
རྣམས་ཀྱིས་དབུལ་པོ་ཕྱུག་པོའི་གཡོག་པོར་གྱུར་པ་དང༌། འགའ་ཞིག་འཚོ་བ་རྒྱས་སྤྲོས་ཆེ་
ཡང་འགའ་ཞིག་ལྟོ་གོས་ཀྱིས་དབུལ་བ་དང་། ཕྱུག་པོ་རྣམས་མི་རིགས་གཞན་ལ་འགྲོགས་
ཤིང་གཞན་གྱི་སྲོལ་ངན་ལ་གོམས་པ་སོགས་སྤྱི་ཚོགས་ཀྱི་དར་སྲོལ་མི་ལེགས་པ་མང་པོ་
ཐེར་འདོན་བྱས། མངོན་ཤེས་ཅན་གྱིས་སྲོལ་ངན་དེ་མཐའ་དག་ལྷ་ཆེན་པོ་རྗེ་ཧའུ་ཝ་ཤིན་
ཏུ་མི་དགྱེས་པའི་གནས་ཡིན་པས། དེ་དྲུང་ནས་མ་ཕྱུང་ན། འདི་དག་གི་རྒྱལ་ཁབ་ལ་ལྷ་
ཆེན་པོའི་བཀའ་ཆད་བཙན་པོ་འོང་བར་འདོད།
ཡ་ཧུ་དཱ་པའི་མངོན་ཤེས་ཅན་གྱིས་བརྒལ་བརྟག་བྱས་པ་ཀུན་ཡི་གེར་བཀོད་དེ། ཕྱི་
རབས་པ་ལ་དྲན་གསོ་བྱེད་དུ་ལེགས་པར་ཉར་ཡོད། ཡ་ཧུ་དཱ་པ་རྣམས་ཡུལ་གང་དུ་སླེབས་
ཀྱང༌། མངོན་ཤེས་ཅན་རྣམས་ཀྱང་ཡུལ་དེར་བྱོན་ཏེ་ཆོས་ལུགས་གསར་པ་འདིའི་ལྟ་གྲུབ་
སྤེལ་བར་བྱེད་དོ། །མི་རྣམས་མཆོད་དཔོན་དང་ལྷ་ཁང༌། ཕོ་བྲང་དང་རྒྱལ་པོའི་འཆིང་བ་
ལས་རིམ་གྱིས་གྲོལ་ཏེ། གནས་ལུགས་དང་མཐུན་པར་འཚོ་བ་རོལ་བཅུག་པ་ནི་སྔོན་བྱོན་
མངོན་ཤེས་ཅན་དག་གི་མཛད་རྗེས་ཡིན། མངོན་ཤེས་ཅན་ཨི་ཟའེ་ཡ་ཞེས་བྱ་བའི་གསུང་
བཤད་ཅིག་ཏུ། ཡང་དག་པའི་ལྷའི་ཐུགས་རྗེ་ལ་བརྟེན་ནས། འཇིག་རྟེན་འདི་མཐའ་དབུས་
མེད་པར་ཞི་བདེའི་དཔལ་གྱིས་ཁྱབ་པར་འགྱུར་རོ་ཞེས་ལུང་བཟང་པོ་བསྟན་ཏོ། ། འདི་སྔོན་
བྱོན་མངོན་ཤེས་ཅན་དག་གི་ལུང་བསྟན་ལས་ཆེས་མཆོག་ཏུ་གྱུར་པ་ཞིག་ཡིན་ནོ།།
ལྟ་བ་འདིར་མངོན་ཤེས་ཅན་ཐམས་ཅན་མཐའ་གཅིག་ཏུ་འཐད་པའང་མ་ཡིན་ཏེ།
ཀློག་པ་པོས་བློ་ཞིབ་མོས་བརྟགས་ན། མངོན་ཤེས་ཅན་གྱི་གསུང་བཏུས་ཡིག་ཆར་ཡང་ཞེ་
སྡང་དང་ཕྱོགས་ལྷུང་ཆེན་པོ་ཡོད་པ་མ་ཟད། དེར་དེང་སང་ལའང་གནོད་སྐྱེལ་བའི་གཏམ་
ཡང་འགའ་ཡོད་པར་མཐོང་ངོ༌། །དེ་ལྟ་ན་ཡང་། ཡ་ཧུ་དཱ་པའི་མངོན་ཤེས་ཅན་བྱུང་བས་
མིའི་རིགས་ཀྱི་ལོ་རྒྱུས་སུ་སྟོབས་ཤུགས་གསར་པ་ཞིག་བྱུང་བ་མཚོན་ཞིང༌། སྟོབས་ཤུགས་
འདིས་མིའི་རིགས་ཀྱིས་རང་དབང་དོན་གཉེར་དང་ཡ་རབས་ཚུལ་ལྡན་དུ་སྤྱོད་པར་
བསྐུལ་ཅིང༌། བེམ་ལྷར་དད་ཞེན་དང་བྲན་གཤིས་ཀྱིས་རྨོངས་བཀུར་བྱེད་སྲོལ་མ་ལུས་པ་
སྤང་བར་བསྐུལ་བ་ནི། ནམ་ཡང་རྗེས་སུ་ཡི་རང་བའི་གནས་སོ། །

ལེའུ་ཉེར་གསུམ་པ། གྷི་རེ་སིའི་ཤེས་རིག་དར་ཚུལ།

སྤྱི་ལོའི་སྔོན་གྱི960ལོ་ཡས་མས་སུ། རྒྱལ་པོ་སོ་ལོ་མན་གྱི་རྒྱལ་སྲིད་ནུབ། ཨི་སི་རེལ་
དང་རྗུ་དྷི་ཡ་སིལ་མར་ཐོར་ཅིང་།མངའ་འབངས་རྒྱང་ཕུད་བཏང༌། བྷ་བྷི་ལུན་དུ་ཡ་ཧུ་དཱ་
པས་རང་གི་རིག་གནས་རྒྱུན་འཛིན་བྱེད་པར་འབད་བཞིན་པའི་སྒང་ལ། ནུས་མཐུ་ཆེན་
པོས་ལོ་རྒྱུས་སུ་མིའི་རིགས་ཀྱི་བསམ་བློ་རབ་ཏུ་བསྒྱུར་མྱོང་བའི་གྷི་རེ་སིའི་ཤེས་རིག་དར།
ཡ་ཧུ་དཱ་པའི་མངོན་ཤེས་ཅན་རྣམས་ཀྱིས། ཕྱོགས་དང་དུས་ཐམས་ཅད་དུ་གནས་པའི་
ལྷ་ཆེན་པོ་དང་མིའི་རིགས་ཀྱི་བར་ལ་ཀུན་སྤྱོད་ཀྱི་འབྲེལ་ལམ་གསར་པ་ཞིག་ཐད་ཀར་
འཛུགས་པའི་སྐབས་སུ། གྷི་རེ་སིའི་མཁས་པས་ཀྱང་ལམ་སྲོལ་གསར་པ་བསྟེན་ནས། མིའི་
རིགས་ལ་བློ་གྲོས་ཀྱི་རྩལ་གདོན་པ་དང་ཤེས་བྱར་རྩད་གཅོད་བྱེད་པའི་སྙིང་སྟོབས་བསྐྱེད་
པར་འབད་འབུངས་བྱས།
ལེའུ་གོང་མར་བཤད་པ་ལྟར། གྷི་རེ་སིའི་རིགས་ནི་ཨཱརྱའི་སྐད་སྨྲ་བའི་རིགས་ཀྱི་བྱེ་
བྲག་ཅིག་ཡིན།སྤྱི་ལོའི་སྔོན་གྱི1000ལོའི་སྔོན་དུ་ལྷོ་ཕྱོགས་སུ་ཡུལ་སྤོས་ཏེ། ཨེ་ཇིའི་རྒྱ་མཚོའི་
གླིང་ཕྲན་དང་གྲོང་ཁྱེར་དག་ལ་གཞིས་ཆགས། ཨེ་ཇིབ་ཀྱི་རྒྱལ་པོ་ཐོ་དྷ་མེ་སིས་ཆུ་བོ་ཡུ་ཧྥེ་
རེ་ཐེ་སིའི་རྒྱུད་ཀྱི་ཡུལ་གྲུ་དབང་དུ་བསྡུས་ཤིང་ཆུ་བོའི་ཕ་རོལ་ཏུ་གླང་ཆེན་གཤོར་བའི་
སྐབས་དེའི་སྔ་རོལ་ནས། གྷི་རེ་སི་པ་རྣམས་ལྷོ་ཕྱོགས་སུ་སྤོ་བའི་ལམ་དུ་ཞུགས་ཟིན་པར་
སྣང་། དུས་དེའི་སྐབས་སུ། སེང་གེ་ནི་གྷི་རེ་སི་དང༌། གླང་པོ་ཆེ་ནི་མེ་སེ་བྷི་ཐེ་མེ་ཡའི་ཡུལ་
ཙམ་དུ་མ་གཏོགས་མེད་པར་མངོན།
གྲོང་ཁྱེར་ཁ་ནོ་སོ་སི་ནི། གྷི་རེ་སི་པ་འོངས་ནས་མེར་བསྲེགས་པ་ཡིན་ཤས་ཆེ། གྷི་
རེ་སིའི་ལྷ་སྒྲུང་དུ། རྒྱལ་པོ་མེ་ནོ་སི་དང་དེའི་ཕོ་བྲང་། ཁི་རུའེ་ཐའི་གླིང་གི་བཟོ་བོ་མཁས་
པ་དག་གི་གཏམ་རྒྱུད་ཡོད་ཀྱང་། གྷི་རེ་སི་པས་གྲོང་ཁྱེར་ཁ་ནོ་སོ་སི་བླངས་ཚུལ་སྐོར་ཟུར་
ཙམ་ཡང་མ་བྱུང་།
གྷི་རེ་སི་པར་ཡང་ཨཱརྱའི་རིགས་ལྟར་གཞས་པ་དང་གྱེར་པ་ཡོད། ཁོ་ཚོའི་གྱེར་འདོན་
ནི་དགའ་སྟོན་གྱི་དོན་དུ་མ་ཟད། སྤྱི་ཚོགས་ཀྱི་འབྲེལ་འདྲིས་བྱེད་ཐབས་ཤིག་ཀྱང་ཡིན། མི་
རིགས་འདི་ལ་ཀླ་ཀློའི་གནས་སྐབས་ནས 《ཨི་ལི་ཡད》 དང 《ཨཱ་དྷེ་སི》 ཞེས་པའི་སྙན་
ངག་ཆེན་པོ་གཉིས་བྱུང་། དེ་ནས 《ཨི་ལི་ཡད》 ནི་གྷི་རེ་སི་པས་མནའ་འབྲེལ་རྒྱལ་ཁབ་
དང་མཉམ་དུ། ཨེ་ཞ་ཡ་མའེ་ཎའི་ཡུལ་གྱི་གྲོང་ཁྱེར་ཐྲོ་ཡེ་ཕབ་རབས་བརྗོད་པའི་གཏམ་
རྒྱུད་ཅིག་ཡིན། 《ཨཱ་དྷེ་སི》 ནི་གྷི་རེ་སིའི་རྒྱལ་པོ་ཨཱ་དྷེ་སྱ་སིས་དཀའ་བ་ཚད་མེད་སྤྱད་
ནས་རང་ཡུལ་དུ་ལོག་པ་དང༌། ལམ་དུ་འཇིགས་པ་སྣ་ཚོགས་ལ་ཕྲད་ཚུལ་བརྗོད་པའི་
གཏམ་རྒྱུད་ཅིག་ཡིན།
སྙན་ངག་ཆེན་པོ་འདི་གཉིས་སྤྱི་ལོའི་སྔོན་གྱི་དུས་རབས་བདུན་པ་ནས་བརྒྱད་པའི་
བར་ལ་བརྩམས་པར་མངོན། སྐབས་དེར་མཐའི་རྒྱལ་ཁབ་དག་གི་ཤེས་རིག་ནི་གྷི་རེ་སི་པ་
ལས་མངོན་པར་མཐོ་བས། གྷི་རེ་སི་པའི་གསལ་བྱེད་ཡི་གེ་ནི་རྒྱལ་ཁབ་དེ་དག་གི་ཡི་གེ་
དཔེར་བྱས་ནས་བཟོས་པ་ཡིན། སྙན་ངག་ཆེན་པོ་འདི་གཉིས་རྩོམ་པའི་དུས་ནི། དེ་ལས་
ཀྱང་ཤིན་ཏུ་སྔ་བར་འདོད་པའི་མཁས་པའང་ཡོད།
སྔར་མི་མི་ཉུང་བ་ཞིག་གིས། སྙན་ངག་ཆེན་པོ་འདི་གཉིས་ནི་སྙན་ངག་པ་མེལ་ཐོན་
ཞེས་པས 《ལྷ་ཡུལ་ནས་སྤྱུགས་པ》 ཞེས་པ་བརྩམས་པ་ལྟར། གྱེར་པ་མིག་ལོང་ཧུ་མྲ་ཞེས་
པ་ཞིག་བྱུང་བ་དེས་བརྩམས་པར་འདོད། ལོ་རྒྱུས་སུ་ཧུ་མྲ་ཞེས་པའི་མི་འདི་ཡོད་མེད་
དང་། སྙན་ངག་ཆེན་པོ་འདི་གཉིས་དེས་བརྩམས་པ་ཡིན་མིན་ལ་རྩོད་པ་ཆེ་ཡང་། འདིའི་
སྐོར་སྐབས་འདིར་གནད་དུ་མ་མཐོང་བས་རང་བབས་སུ་གཞག་པར་བྱའོ། །སྐབས་བབ་
བརྗོད་པར་བྱ་བ་ནི། སྤྱི་ལོའི་སྔོན་གྱི་དུས་རབས་བརྒྱད་པའི་དུས་ནས། གྷི་རེ་སི་པ་ལ་སྙན་
ངག་ཆེན་པོ་འདི་ལྟ་བུ་གཉིས་བྱུང་བ་ནི། འུ་ཅག་གིས་དོ་སྣང་བྱ་འོས་པའི་གནས་སོ། །སྙན་
ངག་ཆེན་པོ་འདི་གཉིས་གྷི་རེ་སི་པའི་སྤྱི་ནོར་ཡིན་ཞིང་། ཚོ་བ་སོ་སོ་མཐུན་པར་སྦྲེལ་བྱེད་
ཀྱི་ཐག་པ་ལྟ་བུ་ཡིན། མི་རིགས་གཞན་པའི་བཙན་འཛུལ་བྱུང་ཚེ། སྙན་ངག་ཆེན་པོ་འདི་
གཉིས་ཀྱི་ནུས་མཐུར་བརྟེན་ནས།གྷི་རེ་སིའི་ཚོ་བ་རྣམས་རྡོག་རྩ་གཅིག་ཏུ་བསྒྲིལ་ཏེ་མཐའ་
དམག་ཕྱིར་བཟློགས། སྐད་རིགས་གཅིག་མཐུན་དང་ཐུན་མོང་གི་སྙན་ངག་ཆེན་པོ་ཡོད་པ་
འདིའི་དབང་གིས། གྷི་རེ་སི་པ་གོང་བུ་གཅིག་ཏུ་གྱུར་ཅིང༌། ཁོ་ཚོའི་གཤིས་ཀ་དང་སྤོབས་
པའི་རིན་ཐང་ལྟ་ཚུལ་ཡང་གཅིག་མཐུན་བྱུང་།
སྙན་ངག་ཆེན་པོ་འདི་གཉིས་ལ་བལྟས་ན། གནའ་བོའི་གྷི་རེ་སིའི་མི་རིགས་ལ་ལྕགས་
དང་ཡི་གེ་བྱུང་མེད་ལ། གྲོང་ཁྱེར་དུའང་གཞི་མ་ཟིན་པས། གྷི་རེ་སི་པ་ནི་སྐབས་དེར་ད་
དུང་ཡར་རྒྱས་མ་བྱུང་བའི་མི་རིགས་ཤིག་ཡིན་པར་མངོན། གྷི་རེ་སི་པ་ནི་ཐོག་མར་ཁོ་ཚོས་
བཅོམ་པའི་ཨེ་ཇི་པའི་གྲོང་ཁྱེར་གྱི་གྱང་རོའི་ལོགས་སུ་ཕྱིན་ཏེ། དཔོན་པོའི་ཁང་ཆེན་གྱི་
མཐའ་རུ་ཁང་ཆུང་མང་པོ་ཕུབ་ནས་བསྡད། དེ་ནས་ལོ་མང་པོ་འདས་པའི་རྗེས་སུ་ཁོ་ཚོས་
ཀྱང་མཁར་ལ་ལྕགས་རི་བཟོས་ཤིང༌། མངའ་འོག་ཏུ་ཆུག་པའི་རྒྱལ་ཁབ་རྣམས་ལ་སློབ་
སྦྱོང་བྱས་ཏེ། རིམ་གྱིས་ལྷ་ཁང་ཡང་བཞེངས་ཤེས་པར་གྱུར། ངག་རྒྱུན་ལ། གདོད་མའི་ཤེས་
རིག་དར་སྐབས་སུ་གྲོང་ཁྱེར་གྱི་རྨང་འདིང་བའི་ཚེ། ཚོ་བ་སོ་སོའི་མཆོད་ཁྲི་ཆེན་པོ་ལྟེ་བར་
བྱས་ནས་ལྕགས་རི་བསྐྲུན་པར་གྲགས་མོད། འོན་ཀྱང་གྷི་རེ་སིར་ལྕགས་རི་སྔོན་ལ་བསྐྲུན་
ཅིང་ལྷ་ཁང་རྗེས་སུ་བཞེངས་པར་མངོན། ཕྱིས་ནས་གྷི་རེ་སི་པས་ཀྱང་རིམ་གྱིས་ཚོང་ལས་
བྱས་ཏེ། རང་གི་མི་སེར་སྤེལ་ཡུལ་རྣམས་བཙུགས།
སྤྱི་ལོའི་སྔོན་གྱི་དུས་རབས་བདུན་པ་ཡས་མས་སུ། གྷི་རེ་སིའི་ཆུ་བོའི་འགྲམ་དང་
གླིང་ཕྲན་འགའ་ལ་གྲོང་ཁྱེར་གསར་པ་བྱུང༌། གྲོང་ཁྱེར་གསར་བྱུང་འདི་དག་གིས་ཡུལ་
འདིའི་སྔོན་གྱི་ཤེས་རིག་གི་ཚབ་བྱས་པས། སྔོན་གྱི་ཨེ་ཇིའི་ཤེས་རིག་ནི་མིའི་རིགས་ཀྱིས་
རིམ་གྱིས་བརྗེད། སྐབས་དེར་སི་པཱ་ཐཱ། ཁོ་རེན་སི། ཨ་སེན་སི། སིས་པི་སི། སཱ་མ་སི་སོགས་
གནས་གྲགས་ཅན་ཤ་སྟག་བྱུང༌། མཚོ་ཁཱ་སི་ཕེང་གི་འགྲམ་རྒྱུད་དང་སེ་སེ་ལི། ཨི་ཐ་ལིའི་
ཡུལ་དུ་གྷི་རེ་སི་པ་གནས་གཏན་ཆགས་བྱས་ནས་སྡོད་མཁན་བྱུང༌། ཨི་ཐ་ལི་ཕྱེད་གླིང་གི་
ས་དབྱིབས་ནི་ལྷམ་འཇུར་རྟ་ཡུ་རིང་ཞིག་གི་དབྱིབས་དང་འདྲ་བར། གྷི་རེ་སི་པས་ལྷམ་གྱི་
ཕྱི་རྟིང་དང་རྡོག་མགོའི་ཆ་ལ་གནས་མང་དུ་བཟུང་བ་ལ་གྷི་རེ་སི་ཆེན་པོ་ཟེར། གྲོང་ཁྱེར་
མཱ་སེལ་ནི། གནའ་བོའི་ཧྥེ་ནེ་ཞེ་ཡའི་མི་སེར་སྤེལ་བའི་གནས་སུ་གྷི་རེ་སི་པས་བསྐྲུན་པའི་
གྲོང་ཁྱེར་གསར་པ་ཞིག་ཡིན།
སྐབས་འདིའི་རྒྱལ་ཁབ་ནི། ཐང་ཆེན་པོའམ་ཆུ་བོ་ཡུ་ཧྥེ་རེ་ཐེ་སི་དང་ཆུ་བོ་ནའེ་ཨོལ་
ལྟ་བུའི་ཆུ་བོ་ཆེན་པོའི་འགྲམ་དུ་ཆགས། ཆུ་བོ་འགྲུལ་ལམ་གཙོ་བོར་བྱེད་པའི་རྒྱལ་ཁབ་
རྣམས་ཀྱི་སྲིད་སྐྱོང་སྟངས་འདྲ་བས་ཕན་ཚུན་འབྲེལ་ལམ་འབྱུང་སླ་བར་མངོན། དཔེར་ན་
སུ་མེ་རེ་ཡ་དང་ཨེ་ཇིབ་ཀྱི་གྲོང་ཁྱེར་འགའ་ཞིག་གི་སྲིད་སྐྱོང་སྟངས་འདྲ་བའི་དབང་གིས།
བསམ་གྲོས་གཅིག་མཐུན་བྱུང་ནས་མནའ་འབྲེལ་བྱས་པ་ལྟ་བུའོ། །འོན་ཀྱང་གྷི་རེ་སི་དང་
གྷི་རེ་སི་ཆེན་པོའི་ཡུལ་ཕལ་ཆེ་བ་རི་མ་ཐང་ཡིན་ཞིང༌། ཚོ་བ་རྣམས་གླིང་ཕྲན་དང་ལུང་པ་
མང་པོར་ཐོར་ནས་ཡོད་པ་དང༌།ཡུལ་སོ་སོའི་འཕེལ་ཕྱོགས་ཀྱང་ཐ་དད་དུ་གྱུར་པས།ཡུལ་
ཕལ་ཆེ་བ་ཆབ་སྲིད་རང་མགོ་མར་ཆགས། དེའི་རྐྱེན་གྱིས། གྷི་རེ་སི་ནི་ལོ་རྒྱུས་སུ་ཐོག་མར་
རིགས་རྒྱུད་མི་འདྲ་བ་འདུས་པའི་གྲོང་ཁྱེར་རྒྱལ་ཁབ་ཤ་སྟག་ཡིན།
སྐབས་འདིའི་གྲོང་ཁྱེར་རྒྱལ་ཁབ་ལ་ལར་ཨེ་འོ་ནེ་ཡ། ཨི་འོ་ལི་ཡའམ་དྷོ་རེ་ཁའི་མི་
རྒྱུད་གནས་ཡོད་པ་དང༌། གྲོང་ཁྱེར་རྒྱལ་ཁབ་ལ་ལར་གྷི་རེ་སི་པའི་རྒྱུད་པ་དང་གྷི་རེ་སིའི་
སྔོན་གྱི་ས་དབུས་རྒྱ་མཚོའི་མིའི་རྒྱུད་པ་འདྲེས་པའི་མི་རྒྱུད་འདྲེས་མ་རྣམས་གནས་ཡོད་
པར་སྣང༌། གྲོང་ཁྱེར་རྒྱལ་ཁབ་ལ་ལའི་མི་རྒྱུད་ནི་གྷི་རེ་སིའི་མི་རྒྱུད་གཙང་མ་དམངས་
རང་དབང་ཅན་དག་ཡིན་ཞིང་། འདི་ཚོར་དབང་འོག་ཏུ་ཆུག་པ་རྣམས་གཡོག་ཏུ་བཀོལ་
སྲོལ་བྱུང་། དཔེར་ན་སི་པཱ་ཐཱའི་བྲན་གཡོག་ཧེ་ལོ་ཐ་པ་ལྟ་བུའོ། །གྲོང་ཁྱེར་རྒྱལ་ཁབ་འགའ་
ལ་སྔར་གྱི་ཨཱརྱའི་དཔོན་རྒྱུད་རྣམས་སྐུ་དྲག་ཏུ་གྱུར་པ་དང༌། ཡང་འགའ་ཞིག་གིས་སྔར་གྱི་
ཨཱརྱའི་དམངས་གཙོའི་ཆབ་སྲིད་རྒྱུན་མ་ཉམས་པར་བསྐྱངས། གྲོང་ཁྱེར་རྒྱལ་ཁབ་ཀྱི་རྒྱལ་
པོ་བསྐོ་ཚུལ་ཡང་མི་འདྲ་སྟེ། རྒྱལ་པོ་ལ་ལ་ནི་མང་པོའི་ནང་ནས་བདམས་ནས་བྱུང་བ་
དང་། ལ་ལ་ནི་ཕ་ཤུལ་བུས་བཟུང་ནས་བྱུང་བ་དང་། ལ་ལ་ནི་རྒྱལ་ས་ཕྲོགས་ནས་བྱུང་བ་
སོགས་ཅི་རིགས་ཡོད།
ས་བབ་ཀྱི་དབང་གིས། གྷི་རེ་སི་ལ་གྲོང་ཁྱེར་རྒྱལ་ཁབ་རང་མགོ་མ་མང་དུ་བྱུང་།
གྲོང་ཁྱེར་རྒྱལ་ཁབ་ཕལ་ཆེ་བ་གཞི་རྒྱ་ཆུང་། གཞི་རྒྱ་ཆེ་ཤོས་ལ་དབྱིན་ཇིའི་རྫོང་གཅིག་གི་
ཚད་ཙམ་ཡང་མེད། གྲོང་ཁྱེར་རྒྱལ་ཁབ་ལས་མི་གྲངས་འབུམ་གསུམ་ལོངས་པ་གཅིག་ཀྱང་
མེད་ཅིང༌། ཁྲི་ལྔ་བརྒལ་བའང་ཤིན་ཏུ་ཉུང༌། གྲོང་ཁྱེར་རྒྱལ་ཁབ་ལ་ལའི་བར་དུང་ཞེན་
དང་ཁེ་ཕན་གྱི་འབྲེལ་བ་ཅུང་ཟད་རེ་ཡོད་ཀྱང༌། ཕན་ཚུན་བར་ལ་མཉམ་འབྲེལ་གཤའ་མ་
ཞིག་མ་བྱུང་།
ཚོང་ལས་དར་རྒྱས་བྱུང་བས་གྲོང་ཁྱེར་རྒྱལ་ཁབ་བར་གྱི་འབྲེལ་བ་མང་བར་ཕྱིན་
ཅིང་། གྲོང་ཁྱེར་རྒྱལ་ཁབ་ཆེན་པོ་རྣམས་རྒྱལ་ཁབ་ཆུང་བའི་རྒྱབ་དཔུང་དུ་གྱུར། མཐར་
གྷི་རེ་སི་པའི་གྲོང་ཁྱེར་རྒྱལ་ཁབ་རྣམས་སྟོབས་ཤུགས་གཅིག་ཏུ་དྲིལ་ནས། མཛའ་མཐུན་
ཚོགས་པ་ཆེན་པོ་ཞིག་ཏུ་གྱུར་པ་ནི། ཐུན་མོང་ལ་སྙན་ངག་ཆེན་པོ་ཡོད་པ་དང༌། ལོ་བཞི་
རེར་ཨུ་ལེམ་ཕེ་ཡར་ལུས་རྩལ་འགྲན་ཚོགས་ལན་རེ་འཚོགས་པ་དེའི་དགེ་མཚན་གྱིས་ཡིན།
འདིས་གྲོང་ཁྱེར་རྒྱལ་ཁབ་བར་རྩོད་གླེང་དང་དམག་འཁྲུག་འབྱུང་བ་ཟློག་མི་ཐུབ་ཀྱང་།ཁོ་
ཚོའི་བར་གྱི་སྦྱོར་བ་གདུག་རྩུབ་ཆེན་པོ་དེ་རིམ་གྱིས་ཆུང་བར་ཕྱིན། ཨུ་ལེམ་ཕེ་ཡར་ལུས་
རྩལ་འགྲན་ཚོགས་འཚོག་སྐབས་སུ། འགྲན་ཚོགས་ལ་འཁྲུག་ཟིང་གི་བར་ཆད་མི་འོང་བ་
དང་། ལུས་རྩལ་པར་གནོད་འཚེ་མི་འོང་བའི་ཐབས་སུ། འཐབ་བཞིན་པའི་རྒྱལ་ཕྲན་བར་
གྲོས་བྱས་ནས་འཐབ་མཚམས་རེ་ཞིག་འཇོག་པའི་སྲོལ་བྱུང༌། ཐུན་མོང་གི་སྲོལ་རྒྱུན་བྱུང་བ་
དེའི་དབང་གིས། གྷི་རེ་སིའི་མི་རིགས་སོ་སོའི་བར་རིམ་གྱིས་མཛའ་ཞིང་སྙིང་ཉེ་བར་གྱུར་
ཅིང་། ཨུ་ལེམ་ཕེ་ཡའི་ལུས་རྩལ་འགྲན་ཚོགས་སུ་འཇུག་པའི་གྲོང་ཁྱེར་རྒྱལ་ཁབ་ཇེ་མང་
དུ་སོང་། མཐར་ལུས་རྩལ་འགྲན་ཚོགས་ལ་ཞུགས་པར་གྷི་རེ་སི་རང་གི་གྲོང་ཁྱེར་རྒྱལ་ཁབ་
རྣམས་ཡོད་པ་མ་ཟད། ཨི་ཕེ་ར་སི་དང་མཱ་སི་དྷུ་ནེ་ཡས་མཚོན་པའི་བྱང་ཕྱོགས་ཀྱི་གྷི་རེ་
སིའི་ཉེ་འབྲེལ་རྒྱལ་ཁབ་རྣམས་ཀྱང་ལུས་རྩལ་འགྲན་ཚོགས་འདིར་ཞུགས།
ཚོང་ལས་དར་བས་གྷི་རེ་སིའི་གྲོང་ཁྱེར་རྒྱལ་ཁབ་རྣམས་ལ་འཕེལ་རྒྱས་ཆེན་པོ་བྱུང་
ལ། ཚོང་ལས་སྤེལ་བར་གྲོང་ཁྱེར་གྱི་དགོས་པའང་ཇེ་ཆེར་གྱུར། སྤྱི་ལོའི་སྔོན་གྱི་དུས་རབས་
བདུན་པ་ནས་དྲུག་པའི་རིང་ལ། གྷི་རེ་སིའི་ཤེས་རིག་འཕེལ་རྒྱས་བརྟན་པོ་བྱུང༌། གྷི་རེ་སིའི་
ཤེས་རིག་ནི་ཨེ་ཇིབ་ཀྱི་ཤེས་རིག་དང་ཆུ་བོ་ཆེན་པོ་འབབ་ཡུལ་གྱི་ཤེས་རིག་ལ་བསྡུར་ན།
དེ་དག་བར་ལ་ཕྱོགས་གང་ཅིའི་ཐད་དུ་ཁྱད་པར་ཆེན་པོ་ཡོད། གྷི་རེ་སི་པས་ཀྱང་ལྷ་ཁང་
མི་ཉུང་བ་བཞེངས་ཀྱང༌། ཁོ་ཚོས་མཆོད་དཔོན་ནི་སྔར་སྲོལ་རྒྱུད་འཛིན་བྱེད་མཁན་ཡིན་
པར་ཁས་མི་ལེན། འོན་ཀྱང་འཇིག་རྟེན་རྙིང་པར་མཆོད་དཔོན་ནི་ཤེས་བྱ་དང་བསམ་བློའི་
འབྱུང་གནས་སུ་བྱེད་དོ།།གྷི་རེ་སི་པར་ཡང་དཔོན་པོ་དང་སྐུ་དྲག་ཡོད་ཀྱང་། གྷི་རེ་སི་པར་
མི་རིགས་གཞན་པ་ལྟར་རྒྱལ་པོ་ནི་བླ་ན་མེད་པར་བཀུར་སྲོལ་མེད།
གྷི་རེ་སིའི་ཆབ་སྲིད་ལམ་ལུགས་ནི། སྐུ་དྲག་གིས་དབང་སྒྱུར་ཞིང་། སྐུ་དྲག་གིས་
སྤྱི་ཚོགས་དོ་དམ་བྱེད་པའི་སྐུ་དྲག་ལམ་ལུགས་ཡིན། གྷི་རེ་སི་པས་སྐབས་རེར་དམངས་
གཙོ་བཤད་མོད་ཀྱང་། དེ་ནི་སྐུ་དྲག་ལམ་ལུགས་ཀྱི་དམངས་གཙོ་ཙམ་མོ། །སྤྱི་དམངས་
ལ་གཞུང་དོན་བགྲོ་གླེང་དང་དམངས་གཙོའི་གྲོས་ཚོགས་སུ་ཞུགས་དབང་ཡོད་མོད། འོན་
ཀྱང་སྤྱི་དམངས་ཀྱི་ཐོབ་ཐང་ནི་མི་ཀུན་ལ་འདྲ་མཉམ་དུ་ཡོད་པ་ཞིག་མིན། སྐབས་དེའི་གྷི་
རེ་སི་པའི་དམངས་གཙོ་དང་དེང་སང་གི་དམངས་གཙོའི་བར་ལ་ངོ་བོའི་ཁྱད་པར་ཡོད།
སྐབས་དེའི་གྲོང་ཁྱེར་རྒྱལ་ཁབ་གཅིག་ལ་འདེམས་ཤོག་འཕེན་དབང་ཡོད་པ་མི་བརྒྱ་ཕྲག་
འགའ་རེའམ། ཆེས་མང་ནའང་སྟོང་ཕྲག་འགའ་ལས་མེད་ཅིང་། གྲོང་ཁྱེར་གྱི་བྲན་གཡོག་
དང་མི་རང་དབང་ཅན་གྱིས་མཚོན་པའི་མང་ཕྱོགས་ལ་སྤྱི་དམངས་ཀྱི་ཐོབ་ཐང་མེད། དེ་
བས་གྷི་རེ་སིའི་སྲིད་དབང་ནི་དོན་དུ་མི་དབང་ཅན་དག་གིས་བཟུང་ཡོད། འོན་ཀྱང་འདི་
ནི་གནའ་བོའི་ཨེ་ཇིབ་ཀྱི་རྒྱལ་པོ། ཁི་རུའེ་ཐའི་རྒྱལ་པོ། མེ་ནོ་སིའི་རྒྱལ་པོ། མེ་སེ་བྷི་ཐེ་མེ་
ཡའི་རྒྱལ་པོ་ལྟར། མི་ཕལ་པ་ལས་འདས་པའི་གང་ཟག་ཁྱད་པར་བར་གྲགས་པ་ཞིག་རྒྱལ་
པོར་བཀུར་སྲོལ་དང་གཏན་ནས་མི་འདྲ། གྷི་རེ་སི་པའི་རྒྱལ་པོ་ནི་འདེམས་བསྐོ་བྱས་པ་
དང་། ཡང་ན་གོ་གནས་ཐབས་ཀྱིས་ཕྲོགས་ནས་བྱུང་བ་ཡིན་ནོ། །
དེ་བས་བསམ་བློ་དང་ཆབ་སྲིད་ཀྱི་ཆ་གང་ནས་བརྟགས་ཀྱང༌། སྐབས་འདིའི་སྔོན་
གྱི་ཤེས་རིག་ལས་གྷི་རེ་སིའི་ཤེས་རིག་ལ་རང་དབང་ཆེན་པོ་ཡོད། གྷི་རེ་སི་པས་ཁོ་ཚོ་བྱང་
ཕྱོགས་འབྲོག་ཐང་དུ་འཚོ་སྐབས་སུ་བྱུང་བའི་རང་ཚུགས་ཐུབ་པའི་བསམ་བློ་དེ། ལྷོ་ཕྱོགས་
ཀྱི་གྲོང་ཁྱེར་རྣམས་ལ་སྤེལ་ཏོ། །འགྲོ་བ་མིའི་ལོ་རྒྱུས་སུ། གྷི་རེ་སི་པ་ནི་སྤྱི་མཐུན་རིང་ལུགས་
འཛིན་པའི་ཐོག་མ་དང་གཙོ་བོ་ཡིན་ནོ།།
གྷི་རེ་སི་པར་མི་མཐུན་པའི་འཐབ་རྩོད་རིམ་གྱིས་ཞི་རྗེས། ཁོ་ཚོའི་བསམ་བློར་འགྱུར་
བ་ཆེན་པོ་བྱུང་། གྷི་རེ་སི་པས་ཤེས་བྱ་རྩད་གཅོད་དང་ཤེས་བྱ་ཡི་གེར་འགོད་པ་དང༌། ཚེ་
སྲོག་དང་འཇིག་རྟེན་གྱི་གསང་བ་ལ་རྟོག་ཞིབ་བྱེད་པའི་འགོ་བརྩམས། འདིའི་སྔོན་དུ་ལས་
འདི་མཆོད་དཔོན་དང་རྒྱལ་པོ་ཁོ་ན་ལ་བྱེད་དབང་ཡོད་པའི་དབང་ཆ་དམིགས་བསལ་
བ་ཞིག་ཡིན་ན་ཡང༌། དུས་དེ་ནས་བཟུང་ལས་དེ་སྐྱེ་བོ་ཕལ་པས་ཀྱང་བྱ་རུང་བར་གྱུར། སྤྱི་
ལོའི་སྔོན་གྱི་དུས་རབས་དྲུག་པའི་སྐབས་ཏེ། བྷ་བྷི་ལུན་དུ་མངོན་ཤེས་ཅན་ཨི་ཟའེ་ཡས་
ལུང་བསྟན་གསུང་བའི་དུས་སུ། གྷི་རེ་སིའི་གྲོང་ཁྱེར་མའེ་ལི་ཐ་སི་ལ་མཁས་པ་ཆེན་པོ་ཐེ་
ཨོལ་སི་དང་ཨ་ནཱ་ཁ་སི་མན་དྷ་བྱོན་པ་དང་། གྲོང་ཁྱེར་ཨེ་ཧྥེ་ས་སི་ལ་མཚན་ཉིད་རིག་
པའི་མཁས་པ་ཧེ་ར་ཁ་ལེ་ཐ་སི་བྱོན། དེང་སང་གི་ཚད་གཞི་ལྟར་བྱས་ན། མཁས་པ་འདི་
ཀུན་རང་ཚུགས་ཡོད་པ་དང་ཕུགས་འདུན་ཡོད་པའི་མཁས་པའི་དབང་པོ་ཤ་སྟག་ཡིན།
སྐབས་དེར་དམ་པ་འདི་དག་གིས་འཇིག་རྟེན་གྱི་ངོ་བོ་གང་ཡིན་པ་དང་། འཇིག་རྟེན་ནི་
གང་ནས་བྱུང་བ་དང་། ཕྱོགས་གང་དུ་འཕེལ་བ་སོགས་དཔྱད་གཞིའི་དྲི་བ་ཟབ་མོ་ཤ་སྟག་
བཏོན་ཅིང་། སྔོན་གྱི་བཤད་ཚུལ་རབ་རིབ་མཐའ་དག་ཁོ་ཚོས་རྣམ་པར་བཀག གྷི་རེ་སི་
པས་བཏོན་པའི་དཔྱད་གཞི་ཆེན་པོ་འདིའི་སྐོར་ལེའུ་ཕྱི་མ་རྣམས་ལ་རྒྱས་པར་བཤད་པར་
འགྱུར། སྤྱི་ལོའི་སྔོན་གྱི་དུས་རབས་དྲུག་པ་ཙམ་ནས། འཇིག་རྟེན་གྱི་ངོ་བོ་ལ་ཞིབ་འཇུག་
བྱེད་པའི་གྷི་རེ་སི་པ་རྣམས་ནི། འགྲོ་བ་མིའི་རིགས་ཀྱི་ལོ་རྒྱུས་སུ་བྱུང་བའི་མཚན་ཉིད་པ
དང་མཁས་པའི་ཐོག་མ་ཡིན་ནོ།།
སྤྱི་ལོའི་སྔོན་གྱི་དུས་རབས་དྲུག་པ་ནི། མིའི་རིགས་ཀྱི་ལོ་རྒྱུས་སུ་གལ་འགངས་ཤིན་
ཏུ་ཆེ་བའི་དུས་རབས་ཤིག་ཡིན། དུས་རབས་འདིར། གྷི་རེ་སི་པས་འཇིག་རྟེན་དང་འཇིག་
རྟེན་དུ་མི་ལ་གོ་གནས་གང་འདྲ་ཡོད་པའི་གནས་ལ་རྟོག་ཞིབ་བྱས། མངོན་ཤེས་ཅན་ཨི་
ཟའེ་ཡས་ཡ་ཧུ་དཱ་པའི་ལུང་བསྟན་ནི་འཕེལ་རྒྱས་ཀྱི་ཡང་རྩེར་བསྐྱལ། ཤཱཀྱ་ཐུབ་པས་རྒྱ་
གར་ཡུལ་དུ་ཆོས་ཀྱི་འཁོར་ལོ་བསྐོར། ཁུང་ཙི་དང་ལའོ་ཙིས་ཀྲུང་གོར་རུའུ་ཏའོ་བསྟན་
པའི་སྒོ་འཕར་ཕྱེ། འདིའི་སྐོར་ལེའུ་ཕྱི་མ་རྣམས་སུ་རེ་རེ་བཞིན་བཤད་པར་འགྱུར་རོ། །དུས་
སྐབས་འདིར། ནུབ་ཕྱོགས་ཨ་སེན་སི་ནས་ཤར་ཕྱོགས་ཞི་བདེའི་རྒྱ་མཚོའི་བར་དུ། མིའི་
རིགས་ཀྱི་བསམ་བློར་འགྱུར་བ་ཆེན་པོ་བྱུང་ངོ༌། །

ལེའུ་ཉེར་བཞི་པ། གྷི་རེ་སི་དང་པར་སིག་བར་དུ་འཐབ་འཁྲུག་བྱུང་ཚུལ།

གྷི་རེ་སི་དང་ཨི་ཐ་ལིའི་ལྷོ་རྒྱུད་དང་།ཨེ་ཞ་ཡ་མའེ་ཎའི་ཡུལ་གྱི་གྲོང་ཁྱེར་རྒྱལ་ཁབ་
དག་གི་མི་རྣམས་ཀྱིས་བསམ་བློའི་རང་དབང་གི་དོན་དུ་འབད་འབུངས་བྱེད་པའི་སྐབས་
སུ། བྷ་བྷི་ལུན་དང་རྗ་རུ་སཱ་ལམ་དུའང་ཡ་ཧུ་དཱ་པའི་མངོན་ཤེས་ཅན་མཐའ་མ་དག་གིས་
མིའི་རིགས་ལ་རང་དབང་གི་འདུ་ཤེས་བསྐྱེད་པར་ངལ་བ་ཆེན་པོ་བྱས། མིས་དྷ་དང་པར་
སིག་ཡུལ་གྱི་ཨཱརྱའི་རིགས་ཀྱིས། འཇིག་རྟེན་རྙིང་པའི་ཤེས་རིག་དར་ཡུལ་མཐའ་དག་
དབང་དུ་བསྡུས་ཏེ་པར་སིག་གོང་མའི་རྒྱལ་ཁབ་བཙུགས། རྒྱལ་ཁབ་འདི་མིའི་རིགས་ཀྱི་ལོ་
རྒྱུས་སུ་བྱུང་བའི་གོང་མའི་རྒྱལ་ཁབ་ཆེ་ཤོས་ཡིན། པར་སིག་གི་གོང་མ་སའེ་རོ་སིའི་རིང་ལ།
པར་སིག་གིས་བྷ་བྷི་ལུན་དང་ཤེས་རིག་དར་བའི་རྒྱལ་ཁབ་སྔ་གྲས་ལེ་དྷི་ཡ་དབང་དུ་
བསྡུས་ཤིང་། ས་དབུས་རྒྱ་མཚོའི་ལི་ཝན་ཐའི་ཡུལ་གྱི་ཧྥེ་ནེ་ཞེ་ཡའི་གྲོང་ཁྱེར་རྒྱལ་ཁབ་མང་
པོ་དང༌། ཨེ་ཞ་ཡ་མའེ་ཎའི་ཡུལ་གྱི་གྷི་རེ་སིའི་གྲོང་ཁྱེར་རྒྱལ་ཁབ་མ་ལུས་པ་མངའ་རིས་་སུ་
བསྡུས། གོང་མ་ཁེམ་བྷའེ་སེ་སིའི་རིང་ལ། པར་སིག་པས་ཨེ་ཇིབ་མངའ་འོག་ཏུ་བཅུགསྤྱི་
ལོའི་སྔོན་གྱི521ལོ་སྟེ།པར་སིག་གི་མངའ་བདག་གསུམ་པ་མིས་དྷ་པ་དྷེ་རེ་ཡ་སི་དང་པོའི་
རིང་ལ། འདིས་འཛམ་གླིང་གི་ཡུལ་གྲུ་མང་པོར་དབང་བསྒྱུར་བས། རང་ཉིད་མིའི་རིགས་
ཀྱི་མངའ་བདག་ཆེ་ཤོས་ཡིན་སྙམ་སྟེ་དྲེགས་པ་ཆེན་པོ་སྐྱེས།སྐབས་དེར་དྷཱ་དྷ་ནེ་ཨོལ་མཚོ་
འགག་ནས་ཆུ་བོ་སིན་དྷུའི་བར་དང༌། ཨེ་ཇིབ་ནས་ཨེ་ཞ་ཡ་དབུས་མའི་བར་གྱི་ཡུལ་གྲུ་
ཐམས་ཅད་གོང་མ་དྷེ་རེ་ཡ་སིའི་མངའ་འོག་ཡིན།
ཨི་ཐ་ལི།སེ་སེ་ལི། ཁཱ་ཐེ་ཇི།སི་ཕེན་གྱི་ཧྥེ་ནེ་ཞེ་ཡར་གནས་པའི་གྷི་རེ་སི་པ་ནི། པར་
སིག་གོང་མའི་རྒྱལ་ཁབ་ཀྱི་མངའ་རིས་མིན་ཡང༌། འདི་ཚོས་པར་སིག་གོང་མའི་རྒྱལ་ཁབ་
ལ་ཤིན་ཏུ་བཀུར་བར་སྣང༌། སྐབས་དེར་པར་སིག་གོང་མའི་རྒྱལ་ཁབ་ལ་མཐུན་འབྲེལ་མ་
བྱུང་ཞིང༌། པར་སིག་ལ་འཇིགས་སྣང་སྐུལ་ཐུབ་པའི་མི་རིགས་ནི་སའེ་སིས་ཡ་པ་འབའ་
ཞིག་ལས་མེད། སའེ་སིས་ཡ་པ་ནི་ཡོ་རོབ་བྱང་རྒྱུད་ཀྱི་འབྲོག་པ་ཡིན། སྐབས་དེར་ཨུ་རུ་
སུའི་ལྷོ་རྒྱུད་དང་ཨེ་ཞ་ཡ་དབུས་མར་གནས། པར་སིག་གོང་མའི་རྒྱལ་ཁབ་ལ། བྱང་ཕྱོགས་
དང་བྱང་ཤར་གྱི་སའེ་སིས་ཡ་པའི་རྒོལ་བ་ལན་མང་དུ་བྱུང༌།
པར་སིག་གོང་མའི་རྒྱལ་ཁབ་ཀྱི་རྒྱལ་ཁམས་ཤིན་ཏུ་ཆེ་ཞིང་། མངའ་རིས་ཀྱི་མི་
རིགས་ཀྱང་ཤིན་ཏུ་མང་། རྒྱལ་ཁབ་འདིར་པར་སིག་གི་རིགས་ཉུང་ཤས་ཙམ་ལས་མེད་
ཀྱང༌། མི་རིགས་འདིས་ཡུལ་གྲུ་དུ་མར་དབང་བསྒྱུར་ཡོད་པ་རེད། པར་སིག་པས་པར་སིག་
གི་སྐད་ནི་རྒྱལ་ཁབ་ཀྱི་གཞུང་སྐད་དུ་བཀས་བཅད་ནས། མི་རིགས་གཞན་པར་པར་སིག་
སྐད་བཙན་ཐབས་ཀྱིས་བསླབ་ཏུ་བཅུག སྐབས་དེར་ཚོང་ལས་དང་ནོར་སྲིད་ཀྱི་དབང་ཆ་
སྔར་བཞིན་སི་མེ་ཐེ་ཁ་པས་བཟུང་ཡོད། གྲོང་ཁྱེར་ཐའེ་ཨར་དང་སའེ་དྷོན་ནི་ས་དབུས་རྒྱ་
མཚོའི་འགྲམ་གྱི་གྲུ་ཁ་ཆེ་གྲས་ཡིན་ཞིང་། སི་མེ་ཐེ་ཁ་པའི་ཚོང་གྲུ་རྒྱ་མཚོར་འགྲོ་འོང་བྱེད་
པའི་ཡོ་ལང་སྔར་བཞིན་ཆེ། སི་མེ་ཐེ་ཁ་པའི་ཚོང་པ་རྣམས་ཡ་ཧུ་དཱ་པར་འཕྲད་ཚེ། ཁོ་ཚོས་
ཡ་ཧུ་དཱ་པའི་སྲོལ་རྒྱུན་རིག་གནས་དང《དམ་པའི་གསུང་རབ》དག་ལས་རང་ཉིད་དང་
ཐུན་མོང་གི་ལོ་རྒྱུས་རྙེད་པས། སི་མེ་ཐེ་ཁ་པ་རྣམས་ནི་ཡ་ཧུ་དཱ་པ་ལ་དགའ། པར་སིག་
གོང་མའི་རྒྱལ་ཁམས་སུ་གྷི་རེ་སི་པའི་སྟོབས་ཤུགས་རྒྱས་ཤིང་། གྷི་རེ་སི་པ་ནི་སི་མེ་ཐེ་ཁ་
པའི་རྒྱ་མཚོའི་ཁམས་ཀྱི་འགྲན་ཟླ་ཆེན་པོར་གྱུར། གྷི་རེ་སི་པའི་དཔོན་པོ་རྣམས་གཞུངས་
དྲང་ཞིང་འཇོན་ནུས་ཆེ་བར་གྲགས་པའང༌། གྷི་རེ་སི་པ་ནི་དྲང་པོ་དང་སེམས་ཤུགས་ཆེ་
བའི་མི་རིགས་ཤིག་ཡིན་པའི་དབང་གིས་ཡིན།
སའེ་སིས་ཡ་པས་པར་སིག་གོང་མའི་རྒྱལ་ཁབ་ལ་བཙན་འཛུལ་ཡང་ཡང་བྱས་པས།
གོང་མ་དྷེ་རེ་ཡ་སི་དང་པོས། ཡོ་རོབ་གླིང་ལ་ཞུགས་ནས་ཨུ་རུ་སུའི་ལྷོ་ཕྱོགས་ཀྱི་སའེ་སིས་ཡ་
པའི་ཕ་གཞིས་གཞོམ་དགོས་སྙམ།ནམ་ཞིག་གོང་མ་འདིས་དཔུང་གཏོས་ཆེ་བ་དྲངས་ནས་བྷོ་
སི་ཕུ་རུ་སི་མཚོ་འགག་བརྟོལ་ཏེ། བྷོ་གྷེ་རེ་ཡའི་ཡུལ་བརྒྱུད་ནས་ཆུ་བོ་དྷེ་ནེབ་འགྲམ་དུ་ཤར་
གྱིས་སླེབས། དེ་ནས་ཆུ་བོ་དྷེ་ནེབ་ལ་གྲུ་ཟམ་འཕངས་ནས་ཡར་བྱང་ཕྱོགས་སུ་སྐྱོད་བཞིན་པ་
ན། སའེ་སི་ཡའི་རྟ་དམག་གིས་པར་སིག་དམག་གི་གདོང་གཡོལ་ནས་རྒྱབ་ཕྱོགས་ནས་འཇབ་
རྒོལ་བྱས་ཏེ། པར་སིག་གི་དམག་རྒྱགས་ཕྲོགས་ཤིང་དམག་ཐོར་མཐའ་དག་རྩ་མེད་བཏང་།
གོང་མ་སའེ་རོ་སི་དང་པོས་དཀའ་བ་ཚད་མེད་པ་སྤྱད་ཀྱང་སའེ་སིས་ཡ་པ་འཇོམས་མ་ཐུབ་
པས། མཐར་དམག་དཔུང་རང་ཡུལ་དུ་ཕྱིར་འཐེན་དགོས་བྱུང༌།
གོང་མ་དྷེ་རེ་ཡ་སིས་དམག་ཧྲགས་བསྡུས་ཤིག་སི་རེ་སི་དང་མཱ་སི་དྷུ་ནེ་ཡའི་ཡུལ་
དུ་བཞག་སྟེ། རང་ཉིད་གྲོང་ཁྱེར་སྟུ་སཱ་ལ་ལོག གོང་མ་སའེ་རོ་སིས་བྱང་སྐྱོད་དམག་འཁྲུག་
འདི་ལས་ཕམ་ཁ་ཆེན་པོ་ཉོས་མ་ཐག པར་སིག་རྒྱལ་ཁམས་ཀྱི་ཨེ་ཞ་ཡའི་གྷི་རེ་སིའི་གྲོང་
ཁྱེར་རྒྱལ་ཁབ་དག་གིས་ངོ་ལོག་བྱས་ཤིང་། ཡོ་རོབ་གླིང་གི་གྷི་རེ་སིའི་གྲོང་ཁྱེར་རྒྱལ་ཁབ་
དག་ཀྱང་དེའི་རྒྱབ་དཔུང་དུ་ལངས། སའེ་རོ་སིས་རང་ཉིད་ལ་ཧྥེ་ནེ་ཞེ་ཡའི་དམག་གྲུའི་
དཔུང་ཆེན་པོ་ཡོད་པས། གྷི་རེ་སིའི་གླིང་ཕྲན་རྣམས་འདུལ་བྱེད་ཀྱི་སྟོབས་ཤུགས་ཡོད་སྙམ་
སྟེ། ཡོ་རོབ་གླིང་གི་གྷི་རེ་སི་པར་དྲག་གནོན་བྱེད་པར་བརྩམས། སྤྱི་ལོའི་སྔོན་གྱི490ལོར།
སའེ་རོ་སིས་གྲོང་ཁྱེར་ཨ་སེན་སི་ལ་རྒྱལ་ཕམ་འབྱེད་པའི་གཡུལ་ཆེན་པོ་སྤྲད། སའེ་རོ་སིས་
ཨེ་ཞ་ཡ་མའེ་ཎ་དང་ས་དབུས་རྒྱ་མཚོའི་གྲུ་ཁར་གནས་པའི་དམག་གྲུའི་དཔུང་ཆེན་པོ་
དྲངས་ཏེ། གྲོང་ཁྱེར་ཨ་སེན་སིའི་བྱང་ཕྱོགས་ཀྱི་གྲོང་ཁྱེར་མཱ་ར་སོན་དུ་སྐམ་སར་འཇུག་
པའི་ཚེ། ཨ་སེན་སིའི་དམག་གིས་ཕྱིར་རྒོལ་དྲག་པོ་བྱས་པས། སའེ་རོ་སིའི་དམག་གྲུ་ལ་
གཏོར་སྐྱོན་ཆེན་པོ་ཕོག
སྐབས་འདིར་ཤིན་ཏུ་ཡ་མཚན་པའི་གནས་འདི་འདྲ་ཞིག་ཀྱང་བྱུང༌། གྷི་རེ་སིའི་ཡུལ་
དུ། གྲོང་ཁྱེར་སི་པཱ་ཐཱ་ནི་གྲོང་ཁྱེར་ཨ་སེན་སིའི་དགྲ་ཡིན་ཡང༌། པར་སིག་གི་དམག་གི་
འཇིགས་པ་ཆེན་པོ་བྱུང་བའི་ཚེ། ཨ་སེན་སི་པར་ཐབས་ཟད་པས་སི་པཱ་ཐཱ་ལ་འཐབ་རོགས་
ཞུ་དགོས་བྱུང༌། ཨ་སེན་སི་པས་འཕྲིན་པ་མགྱོགས་པོ་ཞིག་སི་པཱ་ཐཱ་ལ་འཐབ་རོགས་ཞུ་བར་
བཏང་། འཕྲིན་པ་འདིས་ཀྱག་ཀྱོག་དང་འབར་འབུར་ཆེ་ཞིང་སྤྱི་ལེ་ཉིས་བརྒྱར་ཉེ་བའི་ལམ་
གྱི་ངལ་བ་ཚད་མེད་ཁྱད་དུ་བསད་དེ། ཉིན་གཉིས་མ་འགོར་བར་སི་པཱ་ཐཱ་ལ་སླེབས་པར་
བྱས་ནས་རོགས་ཞུའི་འཕྲིན་ཡིག་ཕུལ། སི་པཱ་ཐཱ་པ་ལའང་འཐབ་རོགས་གཏོང་བའི་གྲོས་
འཆམས་ཏེ། འཐབ་རོགས་དམག་དཔུང་ཉིན་གསུམ་ལ་ཨ་སེན་སིར་འབྱོར་བར་བྱས་པ་ན།
པར་སིག་གི་དཔུང་རབ་ཏུ་ཕམ་ནས་གཡུལ་ས་མཐའ་དག་མི་རོས་གང་བར་མཐོང་ཞིང་།
པར་སིག་གི་དཔུང་གི་ལྷག་མའང་ཕྱིར་བྲོས་ཟིན་ཏོ། །པར་སིག་དང་གྷི་རེ་སི་དམག་འཁྲུག་
ལན་དང་པོ་ནི། པར་སིག་པ་རབ་ཏུ་ཕམ་ནས་མཇུག་རྫོགས། དམག་འཁྲུག་འདི་མཱ་ར་སོན་
དུ་བྱུང་བས།མཱ་ར་སོན་གཡུལ་འགྱེད་ཀྱང་ཟེར།
མཱ་ར་སོན་གཡུལ་འགྱེད་དུ། གོང་མ་སའེ་རོ་སིས་ཕམ་ཁ་ཆེན་པོ་ཉོས་པས་བློ་རབ་ཏུ་
ཕམ་ཞིང་མི་རིང་བར་འདས། དེ་ནས་ཁོའི་སྲས་གཟར་ཁ་སེ་སིས་རྒྱལ་སྲིད་བཟུང་། གོང་
མ་གཟར་ཁ་སེ་སིས་ལོ་བཞིའི་རིང་ལ་གྷི་རེ་སི་པར་དཔུང་འཇུག་བྱེད་པའི་གྲ་སྒྲིག་ཞིབ་མོ་
བྱས། དུས་དེའི་རིང་དུ། གྷི་རེ་སི་པ་ལ་དགྲའི་འཇིགས་པ་ཇེ་ཆེར་ཕྱིན་པས། ནང་གི་ཚོ་བའི་
བསམ་པ་སྔར་བས་མཐུན་པར་གྱུར། གཟར་ཁ་སེ་སི་ལ་སྐབས་དེར་འཛམ་གླིང་དུ་སྔར་
བྱུང་མ་མྱོང་བའི་དམག་དཔུང་ཆེན་པོ་ཞིག་ཡོད་ནའང་། དམག་མང་ཚོ་བ་དང་རིགས་
རྒྱུད་མི་འདྲ་བ་མང་པོ་ལས་འོངས་ཤིང་འདུས་པ་ཡིན་པས། དམག་དཔུང་འདི་ཕུང་པོ་
གཅིག་ཏུ་སྒྲིལ་ཐབས་མེད་པའི་བྱེ་མའི་ཆངས་བུ་ལྟར་གྱུར། སྤྱི་ལོའི་སྔོན་གྱི480ལོར། གཟར་
ཁ་སེ་སིའི་དམག་དཔུང་དཔྱངས་ཟམ་བརྒྱུད་ནས་དྷཱ་དྷ་ནེ་ཨོལ་སི་མཚོ་འགག་ལ་སླེབས།
དེའི་རྗེས་སུ་དམག་རྒྱགས་འདྲེན་པའི་གྲུ་རྣམས་ཀྱང་མཚོ་འགྲམ་བརྒྱུད་ནས་རིམ་གྱིས་
འབྱོར། སི་པཱ་ཐཱའི་རྒྱལ་པོ་ལེ་ཨོ་ན་དྷ་སིས་དམག་མི1400ཁྲིད་དེ་ཕྱིན་པ་ན། ས་མོ་ཕེ་ལིའི་
ཉ་གར་པར་སིག་པའི་དམག་དང་གདོང་ཐུག་སྟེ་རབ་ཏུ་འཐབས་པས། རྒྱལ་པོ་ལེ་ཨོ་་ན་དྷ་
སིའི་དམག་གཅིག་ཀྱང་མ་ལུས་པར་བསད། པར་སིག་པའི་དཔུང་ལའང་རྨས་སྐྱོན་ཆེན་པོ་
ཕོགའདི་ལ་ཆུ་ཚན་འགག་གི་གཡུལ་འགྱེད་ཟེར།གོང་མ་གཟར་ཁ་སེ་སིས་འཁོན་ལན་སློག་
དགོས་སྙམ་སྟེ། སིས་པི་སི་དང་ཨ་སེན་སི་ལ་དཔུང་འཇུག་དྲག་པོ་བྱས་མཐར། སིས་པི་སི་
པས་མགོ་བཏགས། ཨ་སེན་སི་པས་གྲོང་ཁྱེར་བསྐྱུར་ནས་བྲོས། པར་སིག་དམག་གིས་གྲོང་
ཁྱེར་ཨ་སེན་སི་མེར་བཏང་།
འཁྲུག་པ་འདིར་གྷི་རེ་སི་པ་རེ་ཞིག་ཕམ་ཡང་། དེའི་རྗེས་ནས་འགྱུར་བ་ཆེན་པོ་བྱུང་
སྟེ། མཐར་ཐུག་གི་རྒྱལ་ཁ་གྷི་རེ་སི་པས་ལོན། སྐབས་དེར་ས་ལཱ་མེ་སི་མཚོ་ཁུག་ཏུ་གཡུལ་
སྤྲད་པར། གྷི་རེ་སི་པའི་དམག་མིའི་གྲངས་ནི་པར་སིག་དམག་གི་སུམ་ཆའི་གཅིག་ཙམ་
ལས་མེད་ཀྱང་། གྷི་རེ་སི་པས་པར་སིག་པ་ཆམ་ལ་ཕབ། གཟར་ཁ་སེ་སིས་རང་ཕྱོགས་ཕམ་
ཚུལ་དང༌། དཔུང་རྒྱབ་ཀྱི་དམག་རྒྱགས་ཀྱང་གྷི་རེ་སི་པའི་ལག་ཏུ་ཤོར་ནས་དཔུང་ལྟག་
ཆད་དུ་གྱུར་ཚུལ་ཐོས་པས། རང་གིས་དཔུང་གི་ལྷག་མའི་ཕྱེད་ཀ་ཙམ་ཁྲིད་ནས་ཨེ་ཞ་ཡར་
ཕྱིར་བྲོས། སྤྱི་ལོའི་སྔོན་གྱི479ལོར། གཟར་ཁ་སེ་སིས་རྗེས་སུ་བཞག་པའི་དཔུང་གི་ལྷག་མ་
ནི་ཕ་ལཱ་ཐི་ཡའི་དམག་འཁྲུག་ཏུ་གྷི་རེ་སི་པས་རྩ་མེད་དུ་བཅོམ། དེ་དང་དུས་མཉམ་པར་
ཨེ་ཞ་ཡ་མའེ་ཎའི་ཡུལ་མེ་ཁཱ་ལིར། གྷི་རེ་སིའི་དམག་གྲུས་པར་སིག་པའི་དམག་གྲུ་མིང་གི་
ལྷག་མར་བྱས།
པར་སིག་གི་འཇིགས་པ་ཡོངས་སུ་བསལ་བས། ཨེ་ཞ་ཡའི་ཡུལ་གྱི་གྷི་རེ་སིའི་གྲོང་ཁྱེར་
ཕལ་ཆེ་བ་པར་སིག་པའི་མངའ་འོག་ནས་རང་དབང་ཐོབ། ཀློག་པ་པོས་གྷི་རེ་སི་དང་པར་
སིག་གཡུལ་འགྱེད་སྐོར་གྱི་གནས་ཚུལ་ཞིབ་ཕྲ་ཤེས་འདོད་ན། ཧེ་རོ་དྷ་ཐ་སིའི 《ལོ་རྒྱུས》
ཞེས་པའི་དེབ་ཐེར་ལ་གཟིགས་དང་གསལ་པོ་ཤེས་པར་འགྱུར་རོ།། 《ལོ་རྒྱུས》 ཞེས་བྱ་བ་ནི་
མིའི་རིགས་ཀྱི་ལོ་རྒྱུས་ཀྱི་དེབ་ཐེར་དང་པོ་ཡིན། ལོ་རྒྱུས་མཁན་པོ་ཧེ་རོ་དྷ་ཐ་སི་ནི། སྤྱི་ལོའི་
སྔོན་གྱི484ལོར་ཨེ་ཞ་ཡ་མའེ་ཎའི་ཡུལ་གྱི་ཨེ་འོ་ནེ་ཡ་པའི་རྒྱལ་ཕྲན་ཧཱ་ལི་ཁཱ་ནཱ་སོ་སི་ཞེས་
པར་འཁྲུངས།ཁོང་ཨེ་ཇིབ་དང་བྷ་བྷི་ལུན་དུ་ཕེབས་ནས་ལོ་རྒྱུས་ཀྱི་ས་བོན་མང་པོ་བཙལ།
པར་སིག་པ་མེ་ཁཱ་ལིའི་གཡུལ་དུ་ཕམ་པ་ནས་བཟུང༌། པར་སིག་གོང་མའི་རྒྱལ་
ཁམས་སུ་ནང་འཁྲུག་བྱུང་སྟེ། གོང་མའི་སྲིད་དབང་ལ་ཡམ་ཡོམ་ཆེན་པོ་བྱུང༌། སྤྱི་ལོའི་སྔོན་
གྱི465ལོར། གོང་མ་གཟར་ཁ་སེ་སི་རང་གི་བློན་པོས་བཀྲོངས། དེའི་རྗེས་སུ་ཨེ་ཇིབ། སེ་རེ་ཡ
མིས་དྷའི་ཡུལ་དུ་གྱེན་ལོག་ཆེན་པོ་བྱུང་བས།པར་སིག་གོང་མའི་རྒྱལ་ཁབ་སིལ་བུར་ཐོར།
ཧེ་རོ་དྷ་ཐ་སིས་པར་སིག་ནི་ཕྱི་རྫིག་ཀྱང་ནང་སྟོང་པའི་རང་མཚང་ཆེན་པོ་དེ་ཀུན་
ལ་དམར་རྗེན་དུ་བསྟན་ཏེ། གྷི་རེ་སི་པ་གོང་བུ་གཅིག་ཏུ་བསྒྲིལ་ནས་པར་སིག་པའི་རྒྱལ་
སྲིད་བསྣུབ་པར་བྱ་བ་ནི 《ལོ་རྒྱུས》 རྩོམ་པའི་ཀུན་སློང་དང་དགོས་པ་ཡིན་ནོ། །དེང་སང་
གི་བཤད་ཚུལ་ལྟར་བྱས་ན། ཧེ་རོ་དྷ་ཐ་སིའི 《ལོ་རྒྱུས》 ནི་སྐབས་དེའི་དྲིལ་བསྒྲགས་ལག་
དེབ་ཅིག་ཡིན། ཨ་རི་སི་ཐཱ་གྷ་རཱ་སི་ཞེས་པ་ནི《ལོ་རྒྱུས》 ཀྱི་ནང་གི་མི་སྣ་ཞིག་ཡིན། 《ལོ་
རྒྱུས》 སུ་འདི་ལྟར་བཀོད་ཡོད་དེ། ཨ་རི་སི་ཐཱ་གྷ་རཱ་སིས་ས་བཀྲར་ལྟ་བཞིན་སི་པཱ་ཐཱ་པ་
རྣམས་ལ། “ཀླ་ཀློ་དམུ་རྒོད་དེ་དག་འཐབ་མཁས་པའི་དཔའ་བོ་མིན། འོན་ཀྱང་ཁྱེད་ཅག་
ནི་འཐབ་རྩལ་ནང་བྱན་ཆུད་པ་ཤ་སྟག་ཡིན། འཛམ་གླིང་དུ་གསེར། དངུལ། ལི། བྲན་
གཡོག སྒོ་ཟོག གྱོན་ཆས་དྲུབ་མ་མང་བའི་རྒྱལ་ཁབ་འདི་ཚོ་ལྟ་བུ་མེད། གལ་སྲིད་ཁྱེད་ཅག་
གིས་རྒྱུ་ནོར་འདི་དག་འཐོབ་པར་འདོད་ན། དཔའ་བསྐྱེད་ནས་འཐོབས་ཤིག་ཨང༌།” ཞེས་
བསྐུལ་ཏོ། །

ལེའུ་ཉེར་ལྔ་པ། གྷི་རེ་སི་དར་རྒྱས་བྱུང་ཚུལ།

གྷི་རེ་སི་དང་པར་སིག་འཁྲུགས་ནས་པར་སིག་གོང་མའི་རྒྱལ་ཁབ་ཕམ། པར་སིག་
གོང་མའི་རྒྱལ་ཁབ་སིལ་བུར་ཐོར་བའི་རྗེས་ཀྱི་དུས་རབས་ཕྱེད་དང་གཉིས་ཙམ་གྱི་རིང་ལ།
གྷི་རེ་སིའི་ཤེས་རིག་དར་རྒྱས་ཆེན་པོ་བྱུང་། དུས་འདིའི་སྐབས་སུ། ཨ་སེན་སི་དང་སི་པཱ་ཐཱ་
སོགས་གྲོང་ཁྱེར་རྒྱལ་ཁབ་དུ་མས་མངའ་དབང་བརྩད་ནས་འཐབ་འཁྲུག་ཡ་ང་བ་བྱས། སྤྱི་
ལོའི་སྔོན་གྱི431 ལོ་ནས་སྤྱི་ལོའི་སྔོན་གྱི404ལོའི་བར་གྱི་ལོ་སུམ་ཅུའི་རིང་ལ། གྷི་རེ་སིའི་ནང་
ཁུལ་གྱི་ཕྱོགས་ཁག་ཆེན་པོ་གཉིས་བར་ལ་དམག་འཁྲུག་ཆེན་པོ་བྱུང༌། དམག་འཁྲུག་འདིའི་
མིང་ལ་ཕེ་ལོ་ཕ་ནེ་སིའི་དམག་འཁྲུག་ཟེར། འཁྲུག་ཆེན་འདིས་གྷི་རེ་སི་སིལ་བུར་གཏོར།
སྤྱི་ལོའི་སྔོན་གྱི338ལོར། མཱ་སི་དྷུ་ནེ་ཡ་པས་གྷི་རེ་སི་དབང་དུ་བསྡུས། སྐབས་འདིར་གྷི་རེ་
སི་པའི་བསམ་བློ། གསར་གཏོད་ཀྱི་ནུས་པ། སྒྱུ་རྩལ་བརྩམས་ཆོས་སོགས་གང་ཅིའི་ཐད་
ལ་འཕེལ་རྒྱས་ཆེན་པོ་བྱུང་བས། སྐབས་འདིའི་རིག་གནས་ཀྱི་གྲུབ་འབྲས་ནི་འགྲོ་བ་མིའི་
རིགས་ཀྱི་མུན་པ་སེལ་བའི་སྒྲོན་མེ་ལྟ་བུར་གྱུར།
ཨ་སེན་སི་ནི་སྐབས་དེའི་གྷི་རེ་སིའི་རིག་གནས་ཀྱི་ལྟེ་གནས་སུ་གྱུར། སྤྱི་ལོའི་སྔོན་
གྱི466ལོ་ནས་སྤྱི་ལོའི་སྔོན་གྱི428ལོའི་བར་གྱི་ལོ་ངོ་སུམ་ཅུའི་རིང་ལ། ཆབ་སྲིད་ལ་ཤིན་ཏུ་
མཁས་པ་ཕེ་རེ་ཁ་ལི་སི་ཞེས་པས་སྲིད་བསྐྱངས། རྒྱལ་པོ་འདི་བློ་དཀྱེལ་ཡངས་ཤིང་སེམས་
ཤུགས་ཆེ། འདིས་པར་སིག་གིས་བཅོམ་པའི་གྲོང་ཁྱེར་ཨ་སེན་སི་ཞིག་གསོ་བྱས། དེང་སང་
ཨ་སེན་སིར་གནའ་བོའི་གྱང་གོག་བརྗིད་ཉམས་ཆེ་བ་མཐོང་རྒྱུ་ཡོད་པ་དེ་དག་ནི། རྒྱལ་པོ་
འདིའི་རིང་དུ་བསྐྲུན་པའི་མཁར་ཆེན་པོའི་ལྷག་མ་ཡིན། རྒྱལ་པོ་ཕེ་རེ་ཁ་ལི་སིས་ཨ་སེན་
སིར་དངོས་པོའི་འཛུགས་སྐྲུན་མཐའ་ཡས་པ་བྱས་ཁར། རིག་གནས་ཀྱང་གསར་སྐྲུན་མང་
པོ་བྱས་པས། ཨ་སེན་སིའི་སྙན་པའི་གྲགས་པ་སྐབས་དེའི་འཛམ་གླིང་ཀུན་ལ་ཁྱབ། རྒྱལ་
པོས་རྐོས་ཀྱི་མཁན་པོ། བཟོ་བོ། མཚན་ཉིད་པ། དགེ་རྒན། ཟློས་གར་མཁན་དང་སྙན་ངག་
པ་མང་པོ་གདན་དྲངས་ཏེ། ཨ་སེན་སི་ནི་སྐབས་དེའི་མཁས་མང་རོལ་བའི་བསྟི་གནས་སུ་
གྱུར། སྤྱི་ལོའི་སྔོན་གྱི438ལོར།ལོ་རྒྱུས་མཁན་པོ་ཧེ་རོ་དྷ་ཐ་སི་གྲོང་ཁྱེར་ཨ་སེན་སི་ལ་ཕེབས་
ཏེ། ཁོང་གི་བརྩམས་ཆོས་གྲགས་ཅན《ལོ་རྒྱུས》 ཞེས་པ་མཚམས་སྦྱོར་མཛད། མཚན་ཉིད་
པ་ཨ་ནཱ་ཁ་སི་གོ་ར་སི་ཡང་ཨ་སེན་སི་ལ་བྱོན་ནས་ཉི་མ་དང་བརྟན་སྐར་སྐོར་གྱི་བགྲོ་གླེང་
མཛད། ཟློས་གར་གྱི་མཁན་པོ་ཨི་སི་ཁེ་ལ་སི། སོ་ཧྥ་ཁ་ལེ་སི། ཡུ་ར་ཕ་དྷི་སི་རྣམས་ཀྱང་རིམ་
པར་བྱོན་པས། གྷི་རེ་སིའི་ཟློས་གར་གྱི་ཆུ་ཚད་མཐོན་པོར་བཏེགས།
རྒྱལ་པོ་ཕེ་རེ་ཁ་ལི་སིའི་དུས་སུ། ཨ་སེན་སིའི་རིག་གནས་ཡར་རྒྱས་སྔར་ལྷག་བྱུང་
བས། རྒྱལ་པོ་ཚེ་ལས་འདས་རྗེས་སུའང་རིག་གནས་ཀྱི་རྒྱུན་བཟང་པོ་མ་ཉམས་པར་གནས།
ཕེ་ལོ་ཕ་ནེ་སིའི་དམག་འཁྲུག་ནི་ཡུན་རིང་ཞིང་གནོད་པ་ཆེ་བས། གྷི་རེ་སིའི་སྔར་གྱི་ཞི་
བདེའི་རྩ་བ་བརླགས་ནའང༌།ཆབ་སྲིད་ཀྱི་མུན་ནག་ཆེན་པོ་འདིས་མིའི་རིགས་ཀྱི་བསམ་བློ་
གོང་འཕེལ་དུ་འགྲོ་བའི་གོམ་སྟབས་འགོག་མ་ཐུབ་པ་མ་ཟད། འགྲོ་བ་མིའི་རིགས་ལ་བསམ་
པའི་འཇིག་རྟེན་ལ་རྟོག་ཞིབ་བྱེད་པའི་སེམས་ཤུགས་སྔར་ལས་ཆེ་བ་བྱུང་།
རྒྱལ་པོ་ཕེ་རེ་ཁ་ལི་སིའི་སྔོན་གྱི་དུས་རིང་མོ་ཞིག་ལ། གྷི་རེ་སིའི་ཆབ་སྲིད་ལམ་
ལུགས་ལ་རང་དབང་ཁྱད་པར་བ་ཞིག་ཡོད་པས། གྷི་རེ་སི་ལ་རྩོད་པ་བྱེད་སྲོལ་དར། དེའི་
སྐབས་སུ་གྷི་རེ་སིའི་གྲོས་གཞི་ཐག་གཅོད་དབང་ནི་རྒྱལ་པོར་མེད་ལ་མཆོད་དཔོན་ལའང་
མེད་པར། ཚང་མས་བགྲོ་གླེང་དང་རྩོད་པ་བྱས་ཏེ། རྒྱལ་འབངས་རིས་མེད་ཀྱིས་འདེམས་
ཤོག་འཕངས་ནས་ཐག་གཅོད་སྲོལ་བྱུང༌། སྐབས་དེར་རྩོད་པ་ལ་མཁས་ན་རྩིས་ཐང་ཤིན་
ཏུ་ཆེ། དེ་ནས་རིམ་གྱིས་ན་གཞོན་རྣམས་ལ་རྩོད་པའི་རིག་པ་འཁྲིད་པའི་རྟོག་གེ་པ་བྱུང༌།
རྩོད་པའི་སྐབས་སུ་རིགས་ལམ་གསལ་ཞིང་། སྒྲུབ་བྱེད་ཀྱི་རྟགས་ཡང་དག་ཡོད་
དགོས་པ་ལས། བཤད་ཡམས་ཙམ་གྱིས་མི་ཆོག་པས། རྩོད་པའི་རྩལ་འདོན་བྱེད་ཀྱི་རིག་པ་
སློབ་གཉེར་བྱ་བ་ནི་སྐབས་དེའི་སྐྱེ་བོའི་གཞོལ་བྱ་ཆེན་པོར་གྱུར། བགྲོ་གླེང་དང་རྩོད་པ་
རྣམ་པ་སྣ་ཚོགས་བྱས་པར་བརྟེན། རྟོག་གེ་པ་དག་གི་རྩོད་རྩལ་ཇེ་ཆེ། རྩོད་སྲོལ་ཇེ་ལེགས
བསམ་གཞིག་བྱེད་སྟངས་འཐུས་སྒོ་ཇེ་ཚང་། རྩོད་པའི་འབྲས་བུ་ཇེ་ལེགས་སུ་གྱུར། རྒྱལ་
པོ་ཕེ་རེ་ཁ་ལི་སི་ཚེ་ལས་འདས་རྗེས་སུ། སོ་སོར་རྟོགས་པའི་བློ་ཤིན་ཏུ་རྣོ་ཞིང་ཡོན་ཏན་
གྱི་ཁོ་ལག་ཡོངས་སུ་རྫོགས་པའི་སོ་ཁར་ཐེ་སི་ཞེས་བྱ་བས། སྔོན་གྱི་རྟོག་གེ་པའི་རྩོད་པའི་
རིག་པ་ལ་བརྒལ་བརྟག་མཛད་ནས་འཁྲུལ་བའི་དྲི་མ་བསལ། སོ་ཁར་ཐེ་སིའི་རྩོད་པའི་
ཡོན་ཏན་ཟླ་དང་བྲལ་བས་གྲགས་པ་རབ་ཏུ་རྒྱས་ཤིང་། སྐབས་དེའི་ན་གཞོན་ཐམས་ཅད་
ཀྱི་གུས་པའི་ཡུལ་དུ་གྱུར། མཐར་ཁོང་གི་སྟེང་ལ་སྲོག་ཆད་ཕོག་པའང་འདིའི་དབང་གིས་
ཡིན་ནོ། །སྤྱི་ལོའི་སྔོན་གྱི399ལོར། སོ་ཁར་ཐེ་སི་ལ་ན་གཞོན་གྱི་བསམ་བློར་སྐྱོན་གྱིས་བསླད་
པའི་ནག་ཉེས་བཀལ་ནས་སྲོག་ཆད་བཅད། ཁོང་ལ་སྲོག་ཆད་གཅོད་དུས། སྐབས་དེའི་ཨ་
སེན་སི་ལ་སྲོག་ཆད་ངོ་སོ་ཅན་ཞིག་གཅོད་སྲོལ་ཡོད་པ་ལྟར། སོ་ཁར་ཐེ་སི་རང་གི་ཁྱིམ་དུ་
གྲོགས་པོ་དག་གི་མིག་ལམ་དུ་དུག་འཐུང་བཅུག་ནས་བཀྲོངས། སོ་ཁར་ཐེ་སི་ལ་སྲོག་ཆད་
བཅད་ཀྱང༌། ཁོང་གི་གསུང་ལས་སྐྱེས་པའི་སློབ་མ་དག་གིས་ཁོང་གི་གཞུང་ལུགས་སྤེལ་
ཏེ། སྔོན་མེད་རིག་པའི་བདུད་རྩི་གསར་པས་ཕྱིས་འབྱུང་སྐྱེ་བོའི་བསམ་བློའི་ཞིང་ས་བརླན་
པར་བྱས་པ་བགྲང་གིས་མི་ལང་ངོ༌། །
སོ་ཁར་ཐེ་སིའི་སྲས་ཀྱི་ཐུ་བོ་ཕེ་ལེ་ཐུ( སྤྱི་ལོའི་སྔོན་གྱི427ལོ—347ལོ)ཡིས།བཤད་
གྲྭ་ཨ་སེན་སིའི་ཐོས་བསམ་གླིང་ཞེས་པ་བཏབ་ནས་མཚན་ཉིད་འཆད་ཉན་བྱེད་པའི་སྲོལ་
བཙུགས། ཁོང་གི་གཞུང་ལུགས་ལ་རགས་པའི་དབང་དུ་བྱས་ནས་དབྱེ་ན། མིའི་རིགས་ཀྱི་
བསམ་གཞིག་གི་ངོ་བོ་དང་བསམ་གཞིག་བྱེད་ཐབས་ཀྱི་སྐོར་དང༌། སྤྱི་ཚོགས་ལམ་ལུགས་
རྟོག་ཞིབ་ཀྱི་སྐོར་ཏེ་གཉིས་སུ་འདུ། ཕེ་ལེ་ཐུས “ཡིད་བཞིན་གླིང” ཞེས་པའི་རྒྱལ་ཁབ་ཅིག་
རྟོག་བཟོ་བྱས་ཏེ། “ཡིད་བཞིན་གླིང” གི་ལྟ་བའི་སྲོལ་ཕྱེ། “ཡིད་བཞིན་གླིང” ཞེས་པ་
སྤྱི་ཚོགས་ཀྱི་ལམ་ལུགས་གསར་པ་ཞིག་ཡིན། ལམ་ལུགས་འདིར་སྔོན་གྱི་ལམ་ལུགས་ལས་
ཁྱད་དུ་འཕགས་པའི་ཡོན་ཏན་མང་པོ་ཡོད། དུས་འདིའི་སྔོན་དུ།མིའི་རིགས་ཀྱིས་སྤྱི་ཚོགས་
ཀྱི་གོམས་སྲོལ་ཇི་བཞིན་དུ་སྲུང་བ་ལས། སྤྱི་ཚོགས་ཀྱི་ལམ་ལུགས་རྙིང་པར་བརྒལ་བརྟག་
བྱེད་སྲོལ་མེད། “ཡིད་བཞིན་གླིང” གི་ལྟ་བ་སྤེལ་བ་འདིས། མིའི་རིགས་ནི་སྔོན་གྱི་བསམ་
བློ་རྙིང་པའི་འཆིང་བ་ནས་གྲོལ་བཞིན་ཡོད་པ་མཚོན། ཕེ་ལེ་ཐུས “ཁྱེད་ཅག་ལ་སྤོབས་
པ་དང་ཆོད་སེམས་ཡོད་ན།རང་ཉིད་ལ་སྡུག་བསྔལ་སྐྱེད་པའི་སྤྱི་ཚོགས་ལམ་ལུགས་དང་
ཆབ་སྲིད་ཀྱི་སྐྱོན་ཆ་དེ་འཆོས་ཐུབ། ཁྱེད་ཅག་གིས་རང་ཉིད་ལ་ནུས་ཤུགས་ཡོད་པ་དེ་མ་
ཚོར་བ་མ་གཏོགས།རང་གིས་བསམ་བློ་གཏོང་བ་དང་བྱ་བ་བྱེད་འདོད་ན། སྤྱི་ཚོགས་ལམ་
ལུགས་ལུགས་མཐུན་ཞིག་བསྐྲུན་ཐུབ་པ་ཐག་ཆོད་ཡིན།” ཞེས་གསུངས།
ཕེ་ལེ་ཐུའི་བསམ་བློ་འདིས། དེའི་སྐབས་ཀྱི་སྤྱི་ཚོགས་ལ་ཤུགས་རྐྱེན་ཆེན་པོ་ཐོན་པ་
མ་ཟད། དེང་གི་དུས་སུ་ཡང་ནུས་པ་ཆེན་པོ་འཐོན་བཞིན་ཡོད། ཕེ་ལེ་ཐུས 《སྤྱི་མཐུན་
རྒྱལ་ཁབ》 དང《བཅའ་ཁྲིམས》ཞེས་པའི་བསྟན་བཅོས་ཀྱང་བརྩམས། 《སྤྱི་མཐུན་རྒྱལ་
ཁབ》 ནི་ཁོང་གི་བརྩམས་ཆོས་སྔ་གྲས་ཤིག་ཡིན། བསྟན་བཅོས་འདི་སྐུ་དྲག་ལམ་ལུགས་
ཀྱི་གུང་ཁྲན་རིང་ལུགས་རྒྱལ་ཁབ་སྐོར་གྱི་རྣམ་གཞག་ཅིག་ཡིན། བསྟན་བཅོས་རྩོམ་འཕྲོ་
ཅན 《བཅའ་ཁྲིམས》 ཞེས་བྱ་བར། ཡིད་བཞིན་གླིང་གི་ལུགས་སུ་བྱས་པའི་སྤྱི་ཚོགས་ལམ་
ལུགས་ཤིག་གསུངས་ཡོད།
ཕེ་ལེ་ཐུ་ཚེ་ལས་འདས་རྗེས།ཁོང་གི་སློབ་མ་ཨ་རེ་སི་ཐོ་ཐོལ་གྱིས་བསམ་གཞིག་བྱེད་
སྟངས་དང་སྤྱི་ཚོགས་ལམ་ལུགས་ལ་ཞིབ་འཇུག་མཐིལ་ཕྱིན་པ་བྱས། ཁོང་གིས་ལའེ་སེམ་
སློབ་གླིང་དུའང་སློབ་ཁྲིད་བྱ་མྱོང་། ཨ་རེ་སི་ཐོ་ཐོལ་ནི་མཱ་སི་དྷུ་ནེ་ཡའི་གྲོང་ཁྱེར་སི་ཐཱ་རྗི་
རར་འཁྲུངས།ཁོང་གི་ཡབ་ནི་མཱ་སི་དྷུ་ནེ་ཡ་རྒྱལ་པོའི་ལྷ་རྗེ་ཡིན། མཱ་སི་དྷུ་ནེ་ཡའི་རྒྱལ་སྲས་
ཨ་ལི་ཁ་གཟན་དྷས་ཨ་རེ་སི་ཐོ་ཐོལ་དགེ་རྒན་དུ་བསྟེན།ཨ་ལི་ཁ་གཟན་དྷའི་སྐོར་ལེའུ་ཕྱི་
མར་བཤད་པར་འགྱུར།
ཨ་རེ་སི་ཐོ་ཐོལ་གྱིས་བསམ་གཞིག་བྱེད་སྟངས་ལ་ཞིབ་འཇུག་ཞིབ་ཅིང་རྒྱས་པ་བྱས་
ཏེ། གཏན་ཚིགས་རིག་པར་འཕེལ་རྒྱས་ཆེན་པོ་བྱུང༌། ཨ་རེ་སི་ཐོ་ཐོལ་གྱི་སྐབས་ནས་དུས་
རབས་བར་མའི་སྐབས་ཀྱི་ལོ་ངོ1500ཙམ་གྱི་རིང་ལ། གཏན་ཚིགས་རིག་པའི་ཐད་དུ་ཨ་རེ་
སི་ཐོ་ཐོལ་གྱི་ཡོན་ཏན་ལས་བརྒལ་ཐུབ་མི་མ་བྱུང་། དུས་རབས་བར་མའི་སྐབས་ཙམ་དུ།
བཤད་གྲྭའི་མཁས་པ་དག་ལས་གཏན་ཚིགས་རིག་པར་ཞིབ་འཇུག་བྱེད་མཁན་བྱུང་། ཨ་རེ་
སི་ཐོ་ཐོལ་གྱིས་ཕེ་ལེ་ཐུའི “ཡིད་བཞིན་གླིང” གི་ལྟ་བ་མ་སྤེལ་བར་སྣང་། ཨ་རེ་སི་ཐོ་ཐོལ་
གྱིས། ཡང་དག་པའི་ཤེས་བྱ་མང་པོ་ཁོང་དུ་ཆུད་པར་བྱེད་མ་ཐུབ་ན།ཕེ་ལེ་ཐུས “རང་གིས་
རང་གི་ལས་དབང་ལ་ཁ་ལོ་བསྒྱུར་ཐུབ་དགོས” གསུངས་པ་དེ་མངོན་དུ་བྱེད་མི་ཐུབ་པར་
འདོད་པས། ཁོང་གིས་ཤེས་བྱའི་གནས་རྣམས་དབྱེ་སྒོའི་རིམ་པ་ལྟར་ལེགས་པར་བསྒྲིགས་
ཤིང་། ལེགས་སྒྲིག་བྱས་པ་རྣམས་ནི་དེང་སང་གི་རིག་གནས་སམ་རིག་ཚན་ཞེས་པ་འདི་
ཡིན་ནོ། །ཨ་རེ་སི་ཐོ་ཐོལ་གྱིས། མི་ཆེད་མངགས་ཀྱིས་ལོ་རྒྱུས་ཀྱི་རྒྱུ་ཆ་རྩར་གཅོད་བྱས།ཆབ་
སྲིད་རིག་པའི་རྨང་གཞི་བཏིང༌། འབྱུང་ཁམས་ལོ་རྒྱུས་ཀྱི་སྲོལ་ཕྱེ། ལའེ་སེམ་སློབ་གླིང་དུ་
ཁོང་གི་སློབ་མ་རྣམས་ཀྱིས་རྒྱལ་ཁབ་ཀྱི་ལམ་ལུགས་རྣམ་གྲངས158 ལ་ཞིབ་འཇུག་གཤིབ་
སྡུར་བྱས་པར་གྲགས།
སྤྱི་ལོའི་སྔོན་གྱི་དུས་རབས་བཞི་པའི་སྐབས་སུ། གྷ་རེ་སི་ལ “དེང་རབས་བསམ་
བློ་པར” གྲགས་པའི་ངེས་པ་དོན་གྱི་མཁས་པ་ཆེན་པོ་མང་དུ་བྱུང༌། འདིའི་སྐབས་ནས་
བཟུང་། མིའི་རིགས་ཀྱི་གདོད་མའི་བླུན་རྨོངས་དང་སྟོང་བསམ་རྟོག་བཟོའི་བསམ་གཞིག་
བྱེད་སྟངས་དེ་བསྣུབས་ཏེ། དེའི་ཚབ་ཏུ་བྱང་ཆ་ཡོད་པ། དོན་དངོས་ལ་དམིགས་པ། བརྒལ་
བརྟག་བྱེད་པའི་བསམ་གཞིག་བྱེད་སྲོལ་དར། སྐབས་དེའི་མི་ཀུན་གྱིས་བློ་རྨོངས་པར་བྱེད་
པའི་མཚོན་བྱེད་རིང་ལུགས་དོར། ལྷ་འདྲེའི་རྣམ་རྟོག་བསལ། འགྲོ་བ་མིའི་རིགས་ཀྱི་བསམ་
བློ་ལ་བཀག་སྡོམ་བྱེད་པའི་འཛེམ་བྱ་ཀུན་རིང་དུ་སྤངས་ནས། རང་དབང་ཡོད་པ་དང་གོ་
རིམ་ལྡན་ཞིང་ཡང་དག་པའི་བསམ་གཞིག་བྱེད་སྟངས་རིམ་གྱིས་དར། ཡོ་རོབ་བྱང་རྒྱུད་ཀྱི་
ཚང་ཚིང་ནས་འོངས་པའི་བྱང་པ་དག་གི་རང་དབང་གི་བསམ་བློའི་སྣང་བ་འབུམ་གྱིས་གྷི་
རེ་སིའི་འཇིག་རྟེན་གསལ་བར་བྱས་སོ། །

ལེའུ་ཉེར་དྲུག་པ། ཨ་ལི་ཁ་གཟན་དྷའི་རྒྱལ་ཁམས།

སྤྱི་ལོའི་སྔོན་གྱི431ལོ་ནས་སྤྱི་ལོའི་སྔོན་གྱི404ལོའི་རིང་དུ་བྱུང་བའི་ཕེ་ལོ་ཕ་ནེ་སིའི་
དམག་འཁྲུག་གིས། གྷི་རེ་སི་པའི་སྟོབས་ཤུགས་ཉམས་པར་བྱས། གྷི་རེ་སིའི་བྱང་ཕྱོགས་
སུ་མཱ་སི་དྷུ་ནེ་ཡ་ཞེས་བྱ་བའི་རྒྱལ་ཁབ་བྱུང་། རྒྱལ་ཁབ་འདིའི་སྟོབས་ཤུགས་ཆེ་ཞིང་ཤེས་
རིག་གི་ཚད་ཀྱང་མཐོན་པོར་སླེབས། གྷི་རེ་སི་པ་དང་མཱ་སི་དྷུ་ནེ་ཡ་པ་རིགས་རྒྱུད་གཅིག་
ཡིན་ཞིང་སྐད་ཀྱང་ཕལ་ཆེར་འདྲ།གྷི་རེ་སིའི་ཨུ་ལེམ་ཕེ་ཡའི་ལུས་རྩལ་འགྲན་ཚོགས་སུ། མཱ་
སི་དྷུ་ནེ་ཡ་པས་ཀྱང་ལུས་རྩལ་པ་བཏང་ནས་འགྲན་སྡུར་ལ་ཞུགས་པས། རྒྱལ་ཁབ་འདི་
གཉིས་བར་ལ་འབྲེལ་ལམ་བཟང་པོ་བྱུང་། སྤྱི་ལོའི་སྔོན་གྱི359ལོར། ཧྥེ་ལེ་ཕུ་ཞེས་པས་མཱ་སི་
དྷུ་ནེ་ཡའི་རྒྱལ་སྲིད་བཟུང༌། ཧྥེ་ལེ་ཕུ་ནི་འཇོན་ནུས་ཆེ་ལ་ཧམ་སེམས་ཀྱང་ཤིན་ཏུ་ཆེ་བའི་
རྒྱལ་པོ་ཞིག་ཡིན། ཁོང་ན་གཞོན་པའི་དུས་སུ་གྷི་རེ་སི་ལ་མི་གཏེ་རུ་བཞག་པས། གྷི་རེ་སིའི་
ལུགས་ལྟར་སློབ་གཉེར་བྱ་བའི་སྐལ་བ་བཟང་པོ་ཐོབ། ལོ་རྒྱུས་མཁན་པོ་ཧེ་རོ་དྷ་ཐ་སིས།
གྷི་རེ་སི་པ་བློ་མཐུན་པར་གྱུར་ན་ཨེ་ཞ་ཡ་དབང་དུ་བསྡུ་ཐུབ་ཅེས་གསུངས་པར་ཧྥེ་ལེ་ཕུ་
ཤིན་ཏུ་འཐད་པར་མངོན།
ཧྥེ་ལེ་ཕུས་རྒྱལ་སྲིད་བཟུང་མ་ཐག་ནས་དམག་དཔུང་བསྒྱུར་བཀོད་བྱས་ཏེ། མངའ་
ཁོངས་བསྐྱེད་པའི་སྟ་གོན་ཚགས་སུ་ཚུད་པ་བྱས། སྔོན་གྱི་ལོ་སྟོང་ཕྲག་དུ་མའི་རིང་ལ།ཤིང་
རྟའི་དམག་དང་རྐང་དམག་ནི་མིའི་རིགས་ཀྱི་གཡུལ་ངོར་རྒྱལ་ཕམ་འབྱེད་པའི་སྟོབས་
ཤུགས་གཙོ་བོ་ཡིན། སྔར་རྟ་དམག་ཀྱང་གཡུལ་དུ་འཇུག་སྲོལ་ཡོད་འདུག་ཀྱང་། རྟ་དམག་
ནི་འཐབ་རྩལ་ལ་བྱང་ཆ་མེད་ཅིང་། གཡུལ་ངོར་ཐོར་ཅིང་མཉམ་གཤིབ་ཀྱིས་འཐབ་མི་
ནུས་པ་སོགས་ཀྱིས། རྟ་དམག་གིས་གཡུལ་གྱི་ལས་གཙོ་བོ་བྱེད་མ་ཐུབ་པར་འདུག ཧྥེ་ལེ་
ཕུས་སྔོན་གྱི་འཐབ་ལུགས་ལ་བསྒྱུར་བཅོས་ཆེན་པོ་བྱས། ཁོང་གིས་རྐང་དམག་ལ་འཐབ་
རྩལ་གྱི་སྦྱང་བ་གང་ནན་བྱས་ཤིང༌། དམག་རྫོངས་མཐུག་པོར་བསྒྲིགས་ནས་གཅིག་རམ་
གཅིག་འདེགས་བྱེད་པའི་འཐབ་སྲོལ་བཏོད། རུ་སྒྲིག་སྟངས་འདི་ལ་མཱ་སི་དྷུ་ནེ་ཡའི་རུ་གྲུ་
བཞི་ཟེར། མཱ་སི་དྷུ་ནེ་ཡ་པས་རྟ་དམག་མང་པོ་བསྡུས་ནས་སྦྱང་བ་བྱས་ཏེ། རྟ་དམག་གི་
རུ་སྒྲིག་སྟངས་གཏན་ཁེལ་བྱས། མིའི་རིགས་ཀྱི་ལོ་རྒྱུས་སུ་རྟ་དམག་མཚན་ཉིད་པ་ནི་རྒྱལ་
པོ་འདིའི་རིང་ལ་བྱུང་བ་རེད། ཧྥེ་ལེ་ཕུ་དང་ཁོང་གི་སྲས་ཨ་ལི་ཁ་གཟན་དྷའི་སྐབས་སུ། རྟ་
དམག་རྣམས་གཡུལ་ངོར་བསྲེས་ནས་འཐབ་པའི་སྲོལ་བྱུང༌། གཡུལ་གཤོམ་ཚེ་གཡུལ་ངོར་
མཱ་སི་དྷུ་ནེ་ཡའི་རྐང་དམག་གི་དཔུང་གིས་མདུན་བདར་ནས་དགྲ་བོའི་གདོང་ལེན་ཞིང་།
དེ་དང་མཉམ་དུ་རྟ་དམག་རྣམས་དགྲ་དཔུང་གི་གཞོགས་གཉིས་དང་རྒྱབ་ཕྱོགས་ནས་
བསྲེས་ཏེ་འཐབ་པ་དང༌། མདའ་པས་དགྲ་བོའི་རྟ་བསད་ནས་འཐབ་འཁོར་བགྲོད་མི་ཐུབ་
པར་བྱེད་པ་རེད།
ཧྥེ་ལེ་ཕུས་དམག་དཔུང་སྒྲིག་སྟངས་གསར་པ་འདིར་བརྟེན་ནས་གཡུལ་སྤྲད་དེ།
རྒྱལ་ཁབ་ཀྱི་ས་མཚམས་སེ་སཱ་ལིའི་ཡུལ་ནས་གྷི་རེ་སི་ལ་བསྐྱེད། སྤྱི་ལོའི་སྔོན་གྱི338ལོར་
ཆི་རོ་ནེ་ཡའི་དམག་འཁྲུག་བྱུང༌། དམག་འཁྲུག་འདིར་ཧྥེ་ལེ་ཕུས་མཱ་སི་དྷུ་ནེ་ཡའི་དཔུང་
དྲངས་ནས། ཨ་སེན་སིའི་དམག་དཔུང་དཔུང་རོགས་དང་བཅས་པ་རྩ་མེད་དུ་བཅོམ་
ཞིང་། གྷི་རེ་སི་ཧྲིལ་པོ་མངའ་འོག་ཏུ་བསྡུས། སྔོན་གྱི་ཧེ་རོ་དྷ་ཐ་སིའི་ཕུགས་འདུན་དེ་
རྒྱལ་པོ་འདིའི་རིང་ལ་སྨིན་འགྲུབ་བྱུང༌། གྷི་རེ་སིའི་གྲོང་ཁྱེར་རྒྱལ་ཁབ་རྣམས་འདུས་པའི་
གྲོས་ཚོགས་སུ། ཧྥེ་ལེ་ཕུ་ནི་གྷི་རེ་སི་དང་མཱ་སི་དྷུ་ནེ་ཡའི་མཉམ་འབྲེལ་དམག་གི་སྤྱི་ཁྱབ་
ཏུ་བསྐོས་ནས་པར་སིག་འདུལ་བར་བརྩམས།སྤྱི་ལོའི་སྔོན་གྱི336ལོར། ཧྥེ་ལེ་ཕུས་དཔུང་
དྲངས་ནས་ཨེ་ཞ་ཡ་ལ་སྐྱོད་པའི་ལམ་དུ་བཀྲོངས། བཤད་རྒྱུན་ལ་སྐབས་དེར་ཧྥེ་ལེ་ཕུས་
བཙུན་མོ་གཞན་ཞིག་བླངས་པས། བཙུན་མོ་ཨོ་ལིམ་ཕེ་ཡ་སི(ཨ་ལི་ཁ་གཟན་དྷའི་མ)
ཕྲག་དོག་གིས་མ་བཟོད་པས། ལྐོག་ཏུ་མི་མངགས་ནས་བཀྲོངས་པར་གྲགས།
ཧྥེ་ལེ་ཕུས་ཁོའི་སྲས་ཨ་ལི་ཁ་གཟན་དྷ་ལ་སློབ་གཉེར་གྱི་མཐུན་རྐྱེན་གང་ལེགས་
བསྒྲུབས། ཁོས་མཚན་ཉིད་རིག་པའི་མཁས་པ་ཆེན་པོ་ཨ་རེ་སི་ཐོ་ཐོལ་གདན་དྲངས་ཏེ། ཨ་
ལི་ཁ་གཟན་དྷའི་སློབ་དཔོན་དུ་བསྐོས། རང་གི་བསམ་བློ་དང་ལོ་མང་པོར་བསགས་པའི་
གཡུལ་གྱི་བྱ་བའི་མྱོང་བ་མཐའ་དག་ཨ་ལི་ཁ་གཟན་དྷར་བསླབས། ཨ་ལི་ཁ་གཟན་དྷ་ལོ་
བཅོ་བརྒྱད་ལ་སོན་པའི་ལོར། ཆི་རོ་ནེ་ཡའི་དམག་འཁྲུག་བྱུང་བར་ཨ་ལི་ཁ་གཟན་དྷས་རྟ་
དམག་གི་དཔུང་གི་ཁ་ལོ་བསྒྱུར། ཨ་ལི་ཁ་གཟན་དྷ་ན་ཕྲ་མོའི་དུས་ནས་སློབ་གཉེར་བཟང་
པོ་དང་། གཡུལ་ལས་ཀྱི་ཉམས་མྱོང་མང་པོ་ཐོབ་ཅིང་ཡོན་ཏན་གྱི་ཁོ་ལག་ཡོངས་སུ་རྫོགས།
ལོ་ཉི་ཤུར་སོན་ཚེ་ཡབ་རྒྱལ་པོའི་རྒྱལ་སྲིད་ཀྱི་རྒྱུན་བསྐྱངས་ནས་པར་སིག་དབང་དུ་བསྡུས།
ཨ་ལི་ཁ་གཟན་དྷས་རྒྱལ་སྲིད་བཟུང་ནས་ལོ་གཉིས་ཀྱི་རིང་ལ་མཱ་སི་དྷུ་ནེ་ཡ་དང་གྷི་
རེ་སིའི་སྲིད་དབང་བརྟན་པོ་ཡོང་ཐབས་ལ་འབད། སྤྱི་ལོའི་སྔོན་གྱི334ལོར་ཨེ་ཞ་ཡའི་ཆུ་བོ་
གྷི་ར་ནེ་ཁ་སིའི་འགྲམ་དུ་གཡུལ་སྤྲད་དེ། ཨ་ལི་ཁ་གཟན་དྷས་པར་སིག་དམག་བཅོམ་ཞིང༌།
ཨེ་ཞ་ཡ་མའེ་ཎའི་གྲོང་ཁྱེར་འགའ་དབང་དུ་བསྡུས། དེ་ནས་ཨ་ལི་ཁ་གཟན་དྷས་དཔུང་
ཁྲིད་ནས་མཚོ་འགྲམ་བརྒྱུད་དེ་ཕྱིན་ཅིང༌། མཚོ་ཁའི་གྲོང་ཁྱེར་མང་པོ་བླངས། སྐབས་དེར་
ཐའེ་ཨར་དང་སའེ་དྷོན་གྱི་མཚོ་དམག་ནི་པར་སིག་ལ་དབང་བ་དང་། རྒྱ་མཚོ་ཡང་པར་
སིག་གི་མངའ་འོག་ཡིན་པས། པར་སིག་གི་དམག་གྲུ་རྒྱ་མཚོ་ནས་གྲུ་ཁར་ཕྱིར་ལོག་ཚེ། ཨ་ལི་
ཁ་གཟན་དྷའི་རྒྱབ་ནས་དམག་ཆས་ཀྱི་རྒྱུན་གཅོད་ཅིང་ལྟག་ཆུ་ཆད་པའི་རྫིང་བུར་འགྱུར་
དོགས་ཆེ་བས། ཁོང་གིས་གྲོང་ཁྱེར་རེ་ལ་སྲུང་དམག་མི་ཉུང་ངུ་རེ་བཞག་ནས་ཕྱིན། སྤྱི་ལོའི་
སྔོན་གྱི333ལོར་ཨི་ས་སིར་གཡུལ་སྤྲད་དེ། ཨ་ལི་ཁ་གཟན་དྷའི་དམག་གིས་པར་སིག་གོང་
མ་དྷེ་རེ་ཡ་སི་གསུམ་པའི་དམག་དཔུང་གཏོས་ཆེ་བ་ཆམ་ལ་ཕབ། དྷེ་རེ་ཡ་སི་གསུམ་པའི་
དཔུང་ནི། དམག་ཐོར་འཕྲལ་བྱུང་དུ་བསྡུས་པ་དང་། དཔོན་པོ། ཕོ་བྲང་གི་ཞལ་ཏ་མ། གཡོག་
པོ་སོགས་དམག་མ་ཡིན་པ་མང་པོ་བསྡུས་ནས་གྲུབ་ཅིང་ངར་ཤུགས་ཅི་ཡང་མེད་པས། ལོ་
བརྒྱ་དང་ལྔ་བཅུའི་སྔོན་གྱི་གཟར་ཁ་སེ་སིའི་དཔུང་ལྟར་རབ་ཏུ་ཕམ། དེ་ནས་ཅང་མ་འགོར་
བར་སའེ་དྷོན་གྱི་དམག་གིས་ཨ་ལི་ཁ་གཟན་དྷར་མགོ་བཏགས་ཀྱང༌། ཐའེ་ཨར་གྱི་དམག་
གིས་ཕྱིར་རྒོལ་མཐར་སྐྱེལ་བྱས། ཨ་ལི་ཁ་གཟན་དྷས་ཐའེ་ཨར་གྱི་དམག་ལ་རྒོལ་བ་དྲག་
པོ་བྱས་མཐར། ཐའེ་ཨར་གྱི་དམག་ཕམ་སྟེ་གྲོང་ཁྱེར་བཅོམ་ཞིང་རྩ་བརླག་ཏུ་བཏང་། དེའི་
འཕྲོར་གྲུ་ཁ་ཀཱ་གཟའ་ཡང་བཅོམ། དེའི་ཕྱི་ལོར།ཨ་ལི་ཁ་གཟན་དྷས་ཨེ་ཇིབ་དབང་དུ་བསྡུས་
ནས། པར་སིག་པའི་ལག་ནས་གྲོང་ཁྱེར་དེའི་མངའ་དབང་ཡོངས་སུ་ཕྲོགས།
ཨ་ལི་ཁ་གཟན་དྷས་ཨེ་ཇིབ་དབང་དུ་བསྡུས་རྗེས། ཨེ་ཇིབ་ཏུ་ཨ་ལི་ཁ་གཟན་དྷའི་
གྲོང་ཁྱེར་ཞེས་པ་རང་གི་མིང་བཏགས་པའི་གྲོང་ཁྱེར་ཞིག་ཀྱང་བསྐྲུན། གྲོང་ཁྱེར་འདི་ནས་
ཡུལ་གྲུ་སོ་སོར་རྒྱ་ལམ་བཟོས་ཏེ། གྱེན་ལོག་བྱུང་བ་དྲག་གནོན་བྱེད་པར་འགྲོ་བདེ་པོར་
བཟོས། ཧྥེ་ནེ་ཞེ་ཡའི་གྲོང་ཁྱེར་གྱི་ཚོང་འདུས་ནི་གྲོང་ཁྱེར་འདི་དག་ལ་རིམ་པས་འཕོས་ཏེ།
ས་དབུས་རྒྱ་མཚོའི་ནུབ་ཆར་གནས་པའི་ཧྥེ་ནེ་ཞེ་ཡ་པ་རྣམས་དུས་དེ་ནས་མེད་པར་གྱུར།
དུས་དེའི་སྐབས་ནས་བཟུང་། ཡ་ཧུ་དཱ་པ་རྣམས་ཀྱང་ཨ་ལི་ཁ་གཟན་དྷས་བསྐྲུན་པའི་གྲོང་
ཁྱེར་རྣམས་ལ་རིམ་གྱིས་གནས་སྤོས།
སྤྱི་ལོའི་སྔོན་གྱི331ལོར། ཨ་ལི་ཁ་གཟན་དྷས་ཀྱང་སྔོན་གྱི་གོང་མ་ཐོ་དྷ་མེ་སི། རཱ་
མེ་སིས་སི། ནེ་ཁོ་ལྟར་ཨེ་ཇིབ་ནས་བྷ་བྷི་ལུན་ལ་དཔུང་འཇུག་བྱས། སྔོན་དང་མི་འདྲ་བ་
ཞིག་ནི། ཨ་ལི་ཁ་གཟན་དྷའི་དཔུང་ནི་གྲོང་ཁྱེར་ཐའེ་ཨར་བརྒྱུད་ནས་ཕྱིན་པ་ཡིན། གྲོང་
ཁྱེར་ནེ་ནེ་ཝེའི་མཁར་རོ་དང་ཉེ་བའི་ཡུལ་ཨར་བྷེ་ལཱ་ཞེས་བྱ་བར་གཡུལ་སྤྲད་པར། པར་
སིག་གི་ཤིང་རྟའི་དམག་རབ་ཏུ་ཕམ་ཞིང་། མཱ་སི་དྷུ་ནེ་ཡའི་རྟ་དམག་གིས་པར་སིག་གི་
དམག་ཉོག་བདས་ཏེ་ཆམ་ལ་ཕབ། དྷེ་རེ་ཡ་སིས་དམག་ཐོར་ལྷག་མ་རྣམས་ཁྲིད་ནས་
བྱང་ཕྱོགས་མིས་དྷའི་ཡུལ་དུ་བྲོས། སྐབས་དེར་སྲིད་འབྱོར་སྔར་བཞིན་རྒྱས་བཞིན་པའི་
གྲོང་ཁྱེར་བྷ་བྷི་ལུན་ནི་ཨ་ལི་ཁ་གཟན་དྷའི་མངའ་འོག་ཏུ་ཆུག ཨ་ལི་ཁ་གཟན་དྷ་དེ་ནས་
རིམ་པར་ཆས་ཏེ། གྲོང་ཁྱེར་སཱུ་སཱ་དང་ཕར་སཱ་ཕ་ལེ་སིའང་རིམ་པས་བླངས་ཤིང་། དེར་
གཡུལ་ལས་རྣམ་པར་རྒྱལ་བའི་དགའ་སྟོན་ཆེན་པོ་བྱས་ཏེ། དྲེགས་ལྡན་དྷེ་རེ་ཡ་སིའི་རྒྱལ་
པོའི་ཁབ་ཆེན་པོ་མེར་བཏང༌།
དེ་ནས་བཟུང༌། ཨ་ལི་ཁ་གཟན་དྷས་ཨེ་ཞ་ཡ་དབུས་མར་དཔུང་དྲངས་ནས། པར་
སིག་གོང་མའི་རྒྱལ་ཁམས་མ་ལུས་པ་དཔུང་ཤུགས་ཀྱིས་མནན། དྷེ་རེ་ཡ་སི་བྱང་ཕྱོགས་
སུ་བྲོས་ཕྱིན་པ་ཨ་ལི་ཁ་གཟན་དྷས་དམག་ཁྲིད་ནས་བདས། དྷེ་རེ་ཡ་སི་ནི་ཁོང་གི་ཞབས་
འབྲང་བློ་ལོག་ནས་མཚོན་གྱིས་བསྣུན་པས། ཨ་ལི་ཁ་གཟན་དྷས་རྗེས་ཆོད་ཚེ་དྷེ་རེ་ཡ་སི་
ཤིང་རྟའི་སྟེང་དུ་གྲོངས་འདུག་པ་མཐོང༌། ཨ་ལི་ཁ་གཟན་དྷ་དེ་ནས་ཕྱིར་མ་ལོག་པར་མཚོ་
ཁཱ་སི་ཕེང་གི་འགྲམ་དེད་ནས་བསྐྱོད་དེ། ཏུ་རུ་ཁའི་ནུབ་ཕྱོགས་ཀྱི་རི་ཆེན་པོ་རྣམས་བརྒལ་
ནས། ཧེ་རཱ་ཐ( ཨ་ལི་ཁ་གཟན་དྷས་བསྐྲུན་པའི་གྲོང་ཁྱེར་ཞིག)དང་ཁཱ་བྷོལ། ཁེ་བྷར་ཉ་
ག་བརྒྱུད་དེ་རྒྱ་གར་དུ་བརྟོལ།
ཨ་ལི་ཁ་གཟན་དྷས་རྒྱ་གར་གྱི་ཆུ་བོ་སིན་དྷུའི་ངོགས་སུ་རྒྱ་གར་གྱི་རྒྱལ་པོ་ཕུ་རུ་
སིའི་དཔུང་ལ་འཐབས། འདིར་ཡེ་ནས་ཐུག་མ་མྱོང་བའི་གླང་པོ་ཆེའི་དཔུང་ལ་ཐུག་ཅིང་
འཐབས་ཏེ། རྒྱ་གར་གྱི་དཔུང་ཆམ་ལ་ཕབ། དེ་ནས་མཱ་སི་དྷུ་ནེ་ཡའི་དཔུང་རྣམས་གྲུ་
གཟིངས་ལ་བསྡད་ནས་ཆུ་བོ་སིན་དྷུ་ཐུར་འདེད་ཀྱིས་ཕྱིན་ཏེ་རྒྱ་མཚོར་སླེབས་ཤིང་། བྷ་ལོ་
ཆི་སི་ཐན་གྱི་མཚོ་འགྲམ་བརྒྱུད་ནས་རང་གི་རྒྱལ་ཁམས་སུ་ལོག
ཨ་ལི་ཁ་གཟན་དྷའི་དཔུང་རྒྱང་སྐྱོད་དུ་ཆས་ནས་ལོ་དྲུག་འདས་པའི་ལོ་སྟེ། སྤྱི་ལོའི་
སྔོན་གྱི324ལོར་སཱུ་སཱ་ལ་ཕྱིར་འབྱོར། དེའི་རྗེས་ནས་ཨ་ལི་ཁ་གཟན་དྷས་དཀའ་བས་དབང་
དུ་བསྡུས་པའི་རྒྱལ་ཁམས་ཆེན་པོ་དེའི་རྒྱལ་སྲིད་བརྟན་ཐབས་ལ་འབད་ནས་དུས་འདའ་
བར་བྱས། ཨ་ལི་ཁ་གཟན་དྷས་པར་སིག་གི་གོན་པ་དང་ཞྭ་གྱོན་པ་སོགས་པར་སིག་པའི་
ཆ་ལུགས་བྱས་ཏེ། པར་སིག་པ་རྣམས་མགུ་ཐབས་བྱས་ཀྱང༌། མཱ་སི་དྷུ་ནེ་ཡའི་དམག་དཔོན་
རྣམས་མ་རངས་པས་སྐྱོན་བཏགས་ཤིང་མི་ཁ་དིར་རེ་བ་བྱུང་། མཱ་སི་དྷུ་ནེ་ཡའི་དམག་
དཔོན་རྣམས་ལས་ཨ་ལི་ཁ་གཟན་དྷའི་བཀའ་བཞིན་པར་སིག་དང་བྷ་བྷི་ལུན་གྱི་བུ་མོར་
ཁྱིམ་ཐབ་བྱེད་མཁན་མང་དུ་བྱུང༌། ལོ་རྒྱུས་སུ་དེ་ལ་ཤར་ནུབ་གཉེན་འབྲེལ་ཟེར། སྤྱི་ལོའི་
སྔོན་གྱི323ལོར། ཨ་ལི་ཁ་གཟན་དྷ་བྷ་བྷི་ལུན་དུ་དགའ་སྟོན་ཆེན་པོར་རོལ་བའི་ཚེ། ཚ་བའི་
ནད་ཕོག་ནས་ཚེ་ལས་འདས། ཁོས་འབད་པ་དུ་མ་བྱས་ནས་བསྐྱངས་པའི་གོང་མའི་རྒྱལ་
ཁབ་ཆེན་པོ་དེ་དུས་ཇི་སྲིད་དུ་གནས་པར་སྨོན་པའི་ཕུགས་འདུན་དེ་སྨིན་འགྲུབ་མ་བྱུང༌།
ཨ་ལི་ཁ་གཟན་དྷ་འདས་རྗེས། ཁོང་གི་གོང་མའི་རྒྱལ་ཁམས་ཆེན་པོའང་སིལ་བུར་
ཐོར། རྒྱ་གར་གྱི་ཆུ་བོ་སིན་དྷུ་ནས་ཨེ་ཧྥེ་ས་སིའི་བར་གྱི་སྔར་གྱི་པར་སིག་གོང་མའི་རྒྱལ་
ཁམས་ཕལ་ཆེ་བ་ནི། ཨ་ལི་ཁ་གཟན་དྷའི་མངའ་འོག་གི་དམག་དཔོན་ས་ལུ་ཁ་སི་ཞེས་
པས་བདག་གིར་བཟུང་། དམག་དཔོན་ཐོ་ལ་མེ་ཞེས་པས་ཨེ་ཇིབ་བདག་གིར་བྱས། མཱ་སི་
དྷུ་ནེ་ཡ་ནི་ཨན་ཐེ་གྷ་ཎ་སི་ཞེས་པའི་ལག་ཏུ་ཤོར། རྒྱལ་ཁམས་འདིའི་ཡུལ་གྲུ་གཞན་དག་
ལ་ཡུལ་དཔོན་རྣམས་ཀྱིས་མངའ་དབང་བརྩད་ནས་ཟིང་ཆ་མང་དུ་བསླངས། དེ་ནས་མ་
འགོར་བར་བྱང་ཕྱོགས་ཀླ་ཀློའི་འཇིགས་པ་ཆེ་བར་ཕྱིན། སྐབས་འདིའི་འཁྲུག་ལོང་ཆེན་པོ་
རོམ་གྱི་སྤྱི་མཐུན་རྒྱལ་ཁབ་མ་ཚུགས་བར་དུ་འཇགས་མ་ཐུབ། རྗེས་སུ་རོམ་པས་རྒྱལ་ཕྲན་
མཐའ་དག་དབང་དུ་བསྡུས་ནས། གོང་མའི་རྒྱལ་ཁབ་གསར་པ་གནས་ཡུན་ཤིན་ཏུ་རིང་
བ་ཞིག་བཙུགས།

ལེའུ་ཉེར་བདུན་པ། གྲོང་ཁྱེར་ཨ་ལི་ཁ་གཟན་དྷའི་
གཙུག་ལག་ཁང་དང་དཔེ་མཛོད་ཁང༌།

གྷི་རེ་སིའི་སྒྱུ་རྩལ་པ་དང་ཚོང་པ། དཔོན་པོ། གླས་དམག་རྣམས་ནི། པར་སིག་ཨ་ལི་
ཁ་གཟན་དྷའི་མངའ་འོག་ཏུ་མ་ཤོར་གོང་ནས་པར་སིག་གི་ཡུལ་དུ་སླེབས་ཡོད། གོང་མ་
གཟར་ཁ་སེ་སི་འདས་རྗེས་སུ་པར་སིག་ལ་འཁྲུག་ལོང་མང་དུ་བྱུང་བར། དམག་དཔོན་
གཟེ་ནོ་ཧྥོང་ཞེས་པས་གྷི་རེ་སིའི་གླས་དམག་ཁྲི་དམག་གཅིག་ཁྲིད་ནས་འཐབ་རོགས་བྱས།
གཟེ་ནོ་ཧྥོང་གིས་བརྩམས་པའི《ཁྲི་དམག་ཕྱིར་ལྡོག་པའི་བྱུང་བ་བརྗོད་པ》 ཞེས་པར།
གླས་དམག་རྣམས་བྷ་བྷི་ལུན་ནས་ཨེ་ཞ་ཡའི་གྷི་རེ་སིའི་གྲོང་ཁྱེར་ལ་ཕྱིར་ལོག་པའི་ལམ་
བར་གྱི་གནས་ཚུལ་གསལ་པོར་བྲིས་ཡོད། 《ཁྲི་དམག་ཕྱིར་ལྡོག་པའི་བྱུང་བ་བརྗོད་པ》
ནི། ལོ་རྒྱུས་སུ་གཡུལ་ངོར་ཉེ་བར་ཞུགས་པའི་དམག་དཔོན་རང་ཉིད་ཀྱིས་བརྩམས་པའི་
བརྩམས་སྒྲུང་གི་ཐོག་མ་ཡིན། ཨ་ལི་ཁ་གཟན་དྷས་གོང་མའི་རྒྱལ་ཁབ་ཆེན་པོ་དེ་བཙུགས་
པ་ནས་སིལ་བུར་ཐོར་བའི་རིང་ལ། གྷི་རེ་སིའི་སྐད་དང་ལུགས་སྲོལ། རིག་གནས་སོགས་
ཀྱིས་མཚོན་པའི་གྷི་རེ་སིའི་ཤེས་རིག་འཛམ་བུ་གླིང་ལ་སྤེལ། གྷི་རེ་སིའི་ཤེས་རིག་ནི་ཨེ་
ཡ་དབུས་མ་དང་རྒྱ་གར་ནུབ་བྱང་གི་ཆ་སོགས་ཡུལ་གྱིས་རྣམ་པར་བསྐལ་བའི་རྒྱལ་ཁམས་
ལའང་དར་ཞིང་རྒྱས་ཏེ། རྒྱ་གར་འཕགས་པའི་ཡུལ་གྱི་སྒྱུ་རྩལ་འཕེལ་རྒྱས་ཡོང་བར་ནུས་པ་
ཆེན་པོ་ཐོན།
སྔོན་གྱི་དུས་རབས་དུ་མའི་རིང་ལ། ཨ་སེན་སི་ནི་རིག་གནས་དང་སྒྱུ་རྩལ་གྱི་ལྟེ་
གནས་སུ་གྱུར་པས་སྙན་པའི་གྲགས་པ་ཕྱོགས་ཀྱི་མཐའ་ལ་རྒྱས། ཁྱད་པར་དུ་ཨ་སེན་སིར་
སློབ་གླིང་བཙུགས་པ་དེས། སྤྱི་ལོ529ལོའི་བར་ལ་ལོ་ངོ་སྟོང་ཕྲག་ཉེ་བར་རིག་པའི་འཆད་
ཉན་གྱི་འཕྲིན་ལས་ཟམ་མ་ཆད་པར་བསྐྱངས། འོན་ཀྱང་ཨ་ལི་ཁ་གཟན་དྷའི་རིང་ལ།
འཛམ་གླིང་གི་རིག་གནས་ཀྱི་ལྟེ་གནས་ནི་རིམ་གྱིས་ས་དབུས་རྒྱ་མཚོ་བརྒལ་ནས། ཨེ་ཇིབ་
ཀྱི་གྲོང་ཁྱེར་ཨ་ལི་ཁ་གཟན་དྷར་འཕོས། གྲོང་ཁྱེར་ཨ་ལི་ཁ་གཟན་དྷ་ནི་རྒྱལ་པོ་ཨ་ལི་ཁ་
གཟན་དྷས་ཉེ་བར་བསྐྲུན་པའི་ཚོང་འདུས་ཤིན་ཏུ་ཆེ་བའི་གྲོང་ཁྱེར་ཆེན་པོ་ཞིག་ཡིན།
གྲོང་ཁྱེར་གྱི་མིང་ལའང་ཨ་ལི་ཁ་གཟན་དྷ་ཞེས་རྒྱལ་པོ་འདིའི་མིང་བཏགས། སྐབས་དེར་
ཨེ་ཇིབ་ཀྱི་རྒྱལ་པོའི་ཁབ་ཏུ་གྷི་རེ་སིའི་སྐད་སྨྲ་ཞིང་། མཱ་སི་དྷུ་ནེ་ཡའི་དམག་དཔོན་ཐོ་ལ་
མེ་ཞེས་པ་རྒྱལ་པོ་ཡིན། ཐོ་ལ་མེ་སྔར་ཨ་ལི་ཁ་གཟན་དྷའི་གྲོགས་པོ་ཡིན་ཞིང༌། ཁོང་ཨ་རེ་
སི་ཐོ་ཐོལ་གྱི་བསམ་བློར་ཤིན་ཏུ་དད། རྒྱལ་པོ་འདིས་ཤེས་བྱ་སྡུད་སྒྲིག་དང་ཞིབ་འཇུག་
གི་འཕྲིན་ལས་རྒྱ་ཆེན་པོ་བསྐྱངས། ཐོ་ལ་མེས་ཨ་ལི་ཁ་གཟན་དྷའི་རྒྱང་སྐྱོད་ལོ་རྒྱུས་ཤིག་
བརྩམས་པར་གྲགས་ཀྱང་དེའི་དཔེ་རྒྱུན་ཆད།
ཨ་ལི་ཁ་གཟན་དྷས་སྔཪ་ཨ་རེ་སི་ཐོ་ཐོལ་ལ་ཞིབ་འཇུག་བྱེད་པར་དངུལ་མང་པོ་
སྟེར་མྱོང་བར་གྲགས། ཐོ་ལ་མེས་ཚན་རིག་ཞིབ་འཇུག་གི་ཐེབས་རྩ་སྔ་ན་མེད་པ་
བཞག་པ་དེའི་དོན་སྙིང་ལྷག་པར་ཆེ། ཐོ་ལ་མེས་གྲོང་ཁྱེར་ཨ་ལི་ཁ་གཟན་དྷར་གཙུག་ལག་
ཁང་ཆེན་པོ་བཞེངས། སྐྱེ་བོ་ཐ་མལ་པས་གཙུག་ལག་ཁང་དེ་ལྷ་མོ་མེའུ་གཟེ་སིར་ཕུལ་བའི་
རྟེན་ཡིན་པར་འདོད་ཀྱང༌། དོན་དུ་དེ་ནི་ཚན་རིག་ཞིབ་འཇུག་བྱེད་ས་ཡིན་ནོ། །མི་རབས་
གཉིས་གསུམ་ཙམ་གྱི་རིང་ལ། ཨ་ལི་ཁ་གཟན་དྷའི་གཙུག་ལག་ཁང་དུ་ཚན་རིག་ཞིབ་
འཇུག་གི་གྲུབ་འབྲས་གཡུར་དུ་ཟ་བ་བྱུང་། སྐབས་དེར་ཚན་རིག་པ་བྱས་རྗེས་ཅན་ཡུ་ཁ་ལེ་
ཐ།ཨེ་རཱ་ཐོ་སི་དྷ་ནེ་སི ( འདི་སའི་གོ་ལའི་བོངས་ཚད་ཤེས་པའི་ཐོག་མ་ཡིན། འདིས་སྐབས་
དེར་སའི་གོ་ལའི་ཚངས་ཐིག་གི་རིང་ཚད་བཅལ་བ་དང་སའི་གོ་ལའི་ཚངས་ཐིག་དངོས་
ཀྱི་བར་ལ་ཧེ་བག་སྤྱི་ལེ80ལས་མེད)། ཨ་ཕོ་ལོ་ནྱ་སི(འདིས 《ཟླུམ་སྙུང་འཁྱོག་ཐིག》
བྱ་བ་བརྩམས)། ཧི་ཕར་ཁ་སི(འདིས་སྐར་མའི་རིས་འགྲེམ་དང་མཚོན་རིས་དཀར་ཆག་
མཛད)། ཧེ་རུ( རླངས་པའི་འཕྲུལ་འཁོར་བཟོ་ཇུས་མཛད་པའི་ཐོག་མ་ཡིན)སོགས་
མང་དུ་བྱུང༌། འདི་དག་ནི་ཚན་རིག་གི་ལམ་སྲོལ་འབྱེད་པའི་མཁས་པའི་དབང་པོ་ཤ་སྟག་
ཡིན། དེའི་སྐབས་སུ་ཨར་ཁི་མི་དྷི་སི་ཡང་གྲོང་ཁྱེར་སེ་རཱ་ཁེ་སི་ནས་ཨ་ལི་ཁ་གཟན་དྷ་
ལ་སློབ་གཉེར་བྱེད་པར་ཕེབས། དམ་པ་འདིས་སློབ་གཉེར་མཐར་ཕྱིན་ནས་རང་ཡུལ་དུ་
ལོག་ནས། ཨ་ལི་ཁ་གཟན་དྷའི་གཙུག་ལག་ཁང་ལ་འབྲེལ་ལམ་བཟང་པོ་སྔར་མུས་བཞིན་
བསྐྱངས། དུས་དེར་བཤའ་བཅོས་ལ་ཤིན་ཏུ་མཁས་པ་འཚོ་བྱེད་ཧི་ར་ཧྥ་ལ་སི་ཞེས་པ་ཞིག་
ཀྱང་བྱུང་། འདིས་མི་གསོན་པོར་བཤའ་བཅོས་བྱས་པར་གྲགས།
ཐོ་ལ་མེ་དང་པོ་དང་གཉིས་པའི་རིང་ལ། གྲོང་ཁྱེར་ཨ་ལི་ཁ་གཟན་དྷར་ཚན་རི
ཞིབ་འཇུག་གི་འཕྲིན་ལས་ཤིན་ཏུ་རྒྱས། དུས་རབས་བཅུ་དྲུག་པའི་སྔོན་གྱི་མིའི་རིགས་ཀྱི་
ལོ་རྒྱུས་སུ། ཚན་རིག་འཕེལ་རྒྱས་ཆེན་པོ་འདི་ལྟ་བུ་བྱུང་བ་མེད། འོན་ཀྱང་འཕེལ་རྒྱས་
འདིའི་རྒྱུན་སྐྱོང་མ་ཐུབ་པར་ཉམས། འདི་ཉམས་རྒུད་དུ་ཕྱིན་པར་རྐྱེན་དུ་མ་ཡོད། དགེ་
རྒན་ཆེན་མོ་མ་ཧཱ་ཧྥེ་ཡིས་གཙུག་ལག་ཁང་སྐྱོང་བའི་ལམ་ལུགས་མ་ལེགས་པས་ལན་པར་
འདོད། གཙུག་ལག་ཁང་དེའི་བདག་གཉེར་བྱེད་སྟངས་ལ་གོང་མའི་སློབ་གླིང་གི་བདག་
གཉེར་བྱེད་ཐབས་སྤྱད་དེ། གཙུག་ལག་ཁང་གི་སློབ་དཔོན་དང་ཞིབ་འཇུག་པ་གོང་མས་
བསྐོ་གཞག་བྱེད་པ་དང་། ཞིབ་འཇུག་པའི་གླ་ཕོགས་ཀྱང་གོང་མས་སྦྱིན་སྲོལ་བྱུང་། ཐོ་ལ་
མེ་དང་པོའི་རིང་ལ། གོང་མས་ཞིབ་འཇུག་གི་ལས་ཀ་ལ་རྒྱབ་སྐྱོར་གང་ཆེ་བྱས་པས། གཙུག་
ལག་ཁང་གི་བྱ་བ་ཆེ་ཕྲ་ལམ་ལྷོངས་ཅི་ལེགས་བྱུང་ཡང་། རྒྱལ་རབས་འདིའི་རྒྱལ་པོ་ཕྱི་མ་
དག་གི་རིང་ལ། ཨེ་ཇིབ་ཀྱི་ལུགས་སྲོལ་རྙིང་པ་སླར་གསོ་བྱས་ཏེ། མཆོད་དཔོན་དང་ཆོས་
ལུགས་གྲུབ་མཐའི་སྟོབས་ཤུགས་ཀྱིས་བསམ་བློར་དབང་བསྒྱུར་བས། ཚན་རིག་ཞིབ་འཇུག་
ལ་རྒྱབ་སྐྱོར་བྱེད་མཚམས་ཆད། ཁྱད་པར་ཆོས་ལུགས་ཀྱི་དབང་ཤུགས་ཇེ་ཆེར་ཕྱིན་པས་
ཞིབ་འཇུག་པར་བཀག་རྒྱ་སྣ་ཚོགས་བཟོས་ཏེ། རང་མོས་ཀྱིས་ཚན་རིག་ཞིབ་འཇུག་བྱེད་
དབང་མེད་པར་གྱུར་ཅིང༌། ཚན་རིག་ཞིབ་འཇུག་བྱ་བའི་རྒྱུན་རིམ་གྱིས་ཆད། ཨ་ལི་ཁ་
གཟན་དྷའི་གཙུག་ལག་ཁང་ནི་བཞེངས་ནས་ལོ་བརྒྱའི་འཕྲོ་ནས་རིམ་གྱིས་ཉམས། ཕྱིས་སུ་
འདིར་ཚན་རིག་ཞིབ་འཇུག་གི་འབྲས་བུ་གསར་གཏོད་ཀྱི་རིན་ཐང་ལྡན་པ་ཞིག་མ་བྱུང༌།
ཐོ་ལ་མེ་དང་པོས་འཛམ་གླིང་གི་ཤེས་རིག་འཕེལ་རྒྱས་གཏོང་བར་བྱས་རྗེས་ཆེན་པོ་
བཞག ཐོ་ལ་མེས་ཤེས་བྱ་གསར་པ་རྙེད་པར་ཅིས་ཀྱང་སྔོན་ཐོན་གྱི་བསམ་བློ་ཡོད་དགོས་
པར་འདོད། རྒྱལ་པོ་འདིས་གྲོང་ཁྱེར་ཨ་ལི་ཁ་གཟན་དྷ་ལ་ཨ་ལི་ཁ་གཟན་དྷའི་དཔེ་མཛོ
ཁང་བཞེངས་པ་ནི། ཤེས་བྱའི་གནས་མཐའ་དག་འདུས་པའི་བང་མཛོད་ལྟ་བུར་གྱུར། དཔེ་
མཛོད་ཁང་འདི་དཔེ་ཆ་ཉར་ས་ཡིན་པས་མི་ཚད། དཔེ་ཆ་ཉོ་ཚོང་དང་དཔེ་ཆ་དཔར་སྐྲུན་
བྱེད་པའི་གནས་ཀྱང་ཡིན་པས། འདིར་དཔེ་ཆ་དཔར་མཁན་དང་བཤུ་འབྲི་བྱེད་པའི་བཟོ་
བོའང་ཤིན་ཏུ་མང་།
དེང་སང་མིའི་རིགས་ལ་དར་བའི་རིག་པའི་གནས་ནི། དུས་འདིའི་སྐབས་སུ་སྡུད་
སྒྲིག་དང་རྣམ་གཞག་བྱས་པ་ལས་བྱུང་བ་ཡིན། ཨ་ལི་ཁ་གཟན་དྷའི་གཙུག་ལག་ཁང་དང་
དཔེ་མཛོད་ཁང་བྱུང་བ་འདིས། མིའི་རིགས་ཀྱི་ལོ་རྒྱུས་ནི་རླབས་ཆེ་བའི་དུས་རབས་གསར་
པ་ཞིག་ཏུ་སླེབས་ཡོད་པ་མཚོན་ནོ།།
སྐབས་དེར་ཤེས་བྱར་ཞིབ་འཇུག་དང་ཁྱབ་གདལ་གཏོང་བ་ལ་གེགས་བར་མང་པོ་
བྱུང་། སྤྱི་ཚོགས་ཀྱི་གྲལ་རིམ་བར་གྱི་འགལ་བ་ནི་སྐབས་དེར་གེགས་བར་འབྱུང་བའི་རྒྱུ་གཙོ་
བོར་གྱུར། དཔེར་ན། སྐབས་དེའི་སྐུ་དྲག་གྲལ་རིམ་གྱི་མཚན་ཉིད་པ་ནི་ཚོང་པ་དང་བཟོ་བོ་
ཕལ་པ་དག་དང་མི་མཐུན་པ་ལྟ་བུའོ། །ལྕགས་རིགས་དང་ཤེལ་སྒོའི་བཟོ་བོ་མང་དུ་བྱུང་
ཡང་། འདི་ཚོ་དང་བསམ་བློ་བའི་བར་ལ་བསམ་པའི་འབྲེལ་འདྲིས་གཏན་ནས་མ་བྱུང་།
ཤེལ་སྒོའི་བཟོ་བོ་དག་གིས་ཤེལ་སྣོད་ཀྱི་བྱེ་བྲག་སྣ་ཚོགས་བཟོ་ཤེས་ཀྱང༌། ཤེལ་གྱི་
གསལ་པོའི་རང་བཞིན་ལ་དོ་སྣང་བྱེད་མི་མ་བྱུང་བས། ཚོད་སྦུག་དང་འབུར་ཤེལ་བཟོ་མ་
ཤེས། ལྕགས་རིགས་ཀྱི་བཟོ་བོས་མཚོན་ཆ་དང་རྒྱན་ཆ་བཟོ་ཤེས་ཀྱང་། ཐུར་སྲང་བཟོ་བའི་
བློ་བཀོད་ཡིད་ལ་མ་སྐྱེས། མཚན་ཉིད་པས་འཇིག་རྟེན་གྱི་ངོ་བོ་དང་རྩ་བའི་རིགས་པ་ལ་
ཞིབ་འཇུག་གཏིང་ཟབ་མོ་བྱས་ཀྱང༌། རྫ་དཀར་བཟོ་བ་དང་ཚོན་རྩི་འབྱུག་པའི་ལག་ཤེས་
ཅུང་ཟད་ཀྱང་མ་ཤེས། མཁས་པ་རྣམས་དངོས་པོ་ལ་མོས་པ་མེད་པས། ཨ་ལི་ཁ་གཟན་
དྷའི་གཙུག་ལག་ཁང་དུ་ཚན་རིག་ཞིབ་འཇུག་གི་འཕྲིན་ལས་ཤིན་ཏུ་རྒྱས་པའི་རིང་ལ། ཕྲ་
མཐོང་ཤེལ་བཟོ་མ་ཤེས་ལ། རྫས་འགྱུར་རིག་པའང་མ་དར། ཧེ་རུ་ཞེས་པ་ལ་རླངས་པའི་
འཕྲུལ་འཁོར་བཟོ་བའི་བཀོད་པ་ཡག་པོ་བྱུང་ཡང༌། བཀོད་པ་འདི་ཆུ་འཐེན་འཁོར་ལོ་་དང་
གྲུ་གཟིངས་སོགས་སུ་བཀོལ་མ་ཐུབ། སྐབས་འདིའི་ཚན་རིག་གི་གཞུང་ལུགས་རྣམས་ལས།
ལག་ལེན་དུ་ཐེབས་པ་ནི་གསོ་རིག་གི་གཞུང་གཅིག་པུ་ལས་མེད། འོན་ཀྱང་གསོ་རིག་གི་
དགེ་མཚན་མངོན་འགྱུར་བྱུང་བས་ཚན་རིག་འཕེལ་རྒྱས་ལ་སྐུལ་འདེད་དང་རམ་འདེགས་
བྱེད་མ་ཐུབ།
ཐོ་ལ་མེ་དང་པོ་དང་གཉིས་པ་འདས་རྗེས། ཚན་རིག་ཞིབ་འཇུག་གི་སྤྲོ་བ་རིམ་གྱིས་
ཉམས་པས། ཚན་རིག་ཡར་རྒྱས་གཏོང་ཐུབ་པའི་སྟོབས་ཤུགས་མེད་པར་གྱུར། གཙུག་ལག་
ཁང་གི་ཚན་རིག་ཞིབ་འཇུག་གི་འབྲས་བུའི་ཟིན་ཐོ་རྣམས་ནི། སྐབས་དེ་ནས་དུས་ཤིན་ཏུ་
རིང་པོར་གཏེར་ཡིག་ལྟར་རྡུལ་གྱིས་གཡོགས་ཏེ་དོ་སྣང་བྱེད་མི་མ་བྱུང་། ཕྱིས་ཀྱི་རིག་རྩལ་
བསྐྱར་དར་གྱི་སྐབས་ལ། མིའི་རིགས་ལ་ཚན་རིག་ཞིབ་འཇུག་གི་སྤྲོ་བ་སླར་ཡང་རྒྱས་པས།
སྔོན་གྱི་ཚན་རིག་ཞིབ་འཇུག་བྱེད་སྲོལ་འདི་སླར་གསོ་བྱས།
ཨ་ལི་ཁ་གཟན་དྷའི་དཔེ་མཛོད་ཁང་དུ། དཔེ་ཆ་དཔར་བའི་ལག་རྩལ་ཡང་ཡར་
ཐོན་མ་བྱུང་བས། དཔེ་མཛོད་ཁང་འདིར་གྲུབ་འབྲས་ཆེན་པོ་མ་ཐོན། དེའི་དུས་སུ་ཤོག་
འདམ་གྱིས་ཤོག་བུ་བཟོ་མི་ཤེས་པས། ཤོག་ལྷེ་ཆེ་ཆུང་གཅིག་པར་བཟོ་མ་ཤེས་པར་སྣང་།
དུས་རབས་དགུ་པའི་སྔོན་ལ། ཀྲུང་གོའི་ཤོག་བུ་བཟོ་རྩལ་དེ་ནུབ་ཕྱོགས་སུ་མ་དར། ནུབ་
ཕྱོགས་སུ་དང་པོར་ལུག་གི་པགས་པ་དང་རྩྭ་ཤོག་གིས་དཔེ་ཆ་བཟོ་སྲོལ་བྱུང་། པགས་པ་
དང་རྩྭ་ཤོག་གི་དཔེ་ཆ་ནི་གྲོ་ག་ལྟར་དྲིལ་ནས་ཉར་དགོས་པས་ཀློག་སྟབས་མི་བདེ་ཞིང་།
རྒྱུ་དེ་དག་གི་དབང་གིས་དཔེ་ཆའི་འཚེམ་རྩལ་དང་དཔར་རྩལ་ཡང་ཡར་རྒྱས་མ་བྱུང༌། སུ་
མེ་ཐེ་ཁ་པའི་ཐམ་ག་ལ་བརྟགས་ན། དཔར་རྩལ་ནི་རྡོ་ཆས་རྙིང་པའི་དུས་རབས་ནས་དར་
འདུག་ཀྱང་། དཔེ་ཆ་དཔར་བྱེད་ཤོག་བུ་འབེལ་པོ་མ་བྱུང་བས། དཔར་འདེབས་ལས་ཀ་
ནི་གོང་འཕེལ་དུ་འགྲོ་མ་ཐུབ། ཨ་ལི་ཁ་གཟན་དྷའི་དཔེ་མཛོད་ཁང་དུ་དཔེ་ཆ་ཕོན་ཆེ་བ་
དཔར་སྐྲུན་བྱས་འདུག་མོད། འོན་ཀྱང་དཔེ་ཆའི་རིན་ཧ་ཅང་མཐོ་ཞིང་མི་ཕལ་པས་ཉོ་མི་
ཐུབ་པས། དཔེ་ཆ་ནི་འབྱོར་ལྡན་འབའ་ཞིག་ལས་ཕལ་པའི་སྤྱད་བྱ་མིན།
དེ་བས་གྲོང་ཁྱེར་ཨ་ལི་ཁ་གཟན་དྷར་རིག་པ་ཤིན་ཏུ་དར་བའི་དུས་སུའང་། རིག་
པའི་བདུད་རྩི་ཐོ་ལ་མེ་ཡབ་སྲས་སྐུ་རིང་གི་མཚན་ཉིད་པ་དག་གིས་ལོངས་སུ་སྤྱད་པ་
ཙམ་ལས། སྐྱེ་བོ་ཕལ་པར་སྤྱོད་པའི་སྐལ་བ་མ་བྱུང༌། སྐབས་འདིའི་ཤེས་རིག་གི་སྒྲོན་མེ་ནི་
འགའ་རས་ནག་པོ་ཞིག་གིས་བཏུམས་པ་ལྟར། ནང་དུ་ཇི་ལྟར་གསལ་ཡང་ཕྱི་རོལ་ནས་མི་
མཐོང་བས། ཕྱི་རོལ་ཏུ་གནས་པའི་སྐྱེ་བོར་འགྱུར་བ་གང་ཡང་མ་བྱུང་ཞིང་སྔར་ལྟར་དུས་
འདའ་བར་བྱས་ཏེ། ཕྱིས་སུ་འཇིག་རྟེན་འདི་སྒྱུར་བར་བྱེད་པའི་ཚན་རིག་གི་ས་བོན་དེ་
སྐབས་འདིར་བསྐྲུན་པའང་ཁོ་ཚོས་མ་ཚོར། དེ་ནས་མི་རིང་བར་གྲོང་ཁྱེར་ཨ་ལི་ཁ་གཟན་
དྷ་ནི་ཕྱོགས་ལྷུང་མཁྲེགས་འཛིན་གྱི་སྟོབས་ཤུགས་མ་རུང་བ་ཞིག་གིས་དབང་བསྒྱུར་ཏེ།
འཇིག་རྟེན་འདི་ལོ་ངོ་སྟོང་ཕྲག་རིང་ལ་མུན་ནག་གིས་བསྒྲིབས་ཏེ། ཨ་རེ་སི་ཐོ་ཐོལ་གྱིས་
བཏབ་པའི་ཚན་རིག་གི་ས་བོན་དེ་རྒྱས་པར་བྱེད་པའི་མཐུན་རྐྱེན་འགགས། དེ་ནས་དུས་
ཤིན་ཏུ་རིང་པོ་འདས་པ་ན། སླར་ཡང་རྒྱུ་རྐྱེན་རྟེན་འབྲེལ་འཛོམས་པས་ཚན་རིག་གི་ས་
བོན་དེ་དག་ལ་མྱུ་གུ་འབུས་ཤིང་། དུས་རབས་འགའི་རིང་ལ་འཕེལ་རྒྱས་ཆེན་པོ་བྱུང་སྟེ།
མིའི་རིགས་ལ་ཕན་པ་དང་བདེ་བ་བསམ་གྱིས་མི་ཁྱབ་པ་སྐྲུན་པའི་རིག་པ་དང་བསམ་བློ་
བཟང་པོར་གྱུར།
སྤྱི་ལོའི་སྔོན་གྱི་དུས་རབས་གསུམ་པའི་སྐབས་སུ། རིག་པའི་ས་ཚིགས་ཀྱི་དབུས་སུ་
གྱུར་པ་ནི་གྲོང་ཁྱེར་ཨ་ལི་ཁ་གཟན་དྷ་གཅིག་པུ་ཙམ་མ་ཡིན་ནོ།།ཨ་ལི་ཁ་གཟན་དྷའི་གོང་
མའི་རྒྱལ་ཁབ་སིལ་བུར་ཐོར་རྗེས། གྲོང་ཁྱེར་མང་པོར་རིག་གནས་དང་བསམ་བློ་རྨད་དུ་
བྱུང་བ་བྱུང་བ་དཔེར་ན། སེ་རཱ་ཁེ་སི( སེ་སེ་ལིའི་གླིང་གི་གྷི་རེ་སིའི་རྒྱལ་ཕྲན་ཞིག)ཡི་
ཚན་རིག་དང་བསམ་བློ་དུས་རབས་གཉིས་ལ་དར་བ་དང༌།ཨེ་ཞ་ཡ་མའེ་ཎའི་ཡུལ་གྱི་གྲོང་
ཁྱེར་ཕར་གྷ་མར་ཡང་དཔེ་མཛོད་ཁང་ཆེན་པོ་ཞིག་བཞེངས་པ་ལྟ་བུའོ། །ཡིན་ན་ཡང་། གྷི་
རེ་སིའི་ཤེས་རིག་དར་བའི་ཡུལ་རྣམས་ནི། བྱང་ཕྱོགས་ཀྱི་མི་རིགས་རྣམས་ལན་མང་དུ་
ཞུགས་ནས་བཅོམ།
ཡོ་རོབ་གླིང་གི་བྱང་ཕྱོགས་ཀྱི་གྷོལ་ཞེས་པའི་ཡུལ་ནས་ཀླ་ཀློའི་རིགས་གྷོལ་པ་ཞེས་
པའི་མི་རིགས་བྱུང་། གྷོལ་དམག་རྣམས་གནའ་བོའི་ཧྥུ་རེ་རྗི་ཡ་པ་དང་མཱ་སི་དྷུ་ནེ་ཡ་པ། གྷི་
རེ་སི་པའི་མེས་པོའི་བགྲོད་ལམ་དེད་ནས་གྷི་རེ་སིར་ཞུགས། གྷོལ་པས་མཐོང་ཚད་བཅོམ་
ཞིང་མེ་རུ་བཏང་། དེའི་རྗེས་སུ་ཨི་ཐ་ལིའི་རོམ་པའི་དཔུང་ཞུགས་ནས། སྔོན་གྱི་དྷེ་རེ་ཡ་སི་
དང་ཨ་ལི་ཁ་གཟན་དྷའི་གོང་མའི་རྒྱལ་ཁབ་ཀྱི་ཕྱེད་ཀའི་ནུབ་ཆ་རོམ་པས་བཟུང༌། རོམ་
པ་རྣམས་འཇོན་ཐང་ཆེ་ཡང་རྟོག་པ་འཆར་ཡན་གྱི་བློ་དམན་པར་མངོན། ཁོ་ཚོས་ཁྲིམས་
ལུགས་གཙིགས་ཆེན་དང་ཁེ་ཕན་ལ་མཐོང་ཆེན་བྱེད་ནའང༌། ཚན་རིག་དང་སྒྱུ་རྩལ་སྣང་
མེད་དུ་བོར། སྐབས་དེར་ཕཱ་སི་ཡ་པ་ཞེས་པའི་མི་རིགས་ཆིབས་ལ་མཁས་ཤིང་འཕོང་སྐྱེན་
པ་ཞིག་ཨེ་ཞ་ཡ་དབུས་མ་ནས་འོངས་ཏེ། ས་ལུ་སི་དྷ་གོང་མའི་རྒྱལ་ཁབ་བསྣུབས་ནས་ནུབ་
ཕྱོགས་དང་རྒྱ་གར་གྱི་འབྲེལ་ལམ་ཡང་བསྐྱར་བཅད། སྤྱི་ལོའི་སྔོན་གྱི་དུས་རབས་བདུན་པ་
ནས་དྲུག་པའི་སྐབས་སུ། མིས་དྷ་པ་དང་པར་སིག་པས་ཕཱ་སི་ཡ་པའི་སྟེང་ལ་སྤྱོད་ཚུལ་དེ།
སྤྱི་ལོའི་སྔོན་གྱི་དུས་རབས་གསུམ་པར་ཕཱ་སི་ཡ་པས་ཕར་སཱ་ཕ་ལེ་སི་གོང་མའི་རྒྱལ་ཁབ་
དང་སྙུ་སཱའི་སྟེང་ལའང་བྱས། དེའི་སྐབས་སུ་བྱང་ཤར་མཚམས་ནས་སོག་པོ་ཞུགས། སོག་
པོས་སོག་སྐད་སྨྲ་ཞིང་ཤ་མདོག་སེར་པོ་ཡིན་པས། ཨཱརྱའི་སྐད་སྨྲ་བ་དང་ཤ་མདོག་དཀར་
བའི་ཡོ་རོབ་གླིང་གི་བྱང་པ་རྣམས་དང་ཁྱད་པར་ཆེ། མི་རིགས་འདིའི་ལོ་རྒྱུས་ལེའུ་ཕྱི་མ་
དག་ལ་བཤད་པར་བྱའོ།།

ལེའུ་ཉེར་བརྒྱད་པ། སྟོན་པ་ཤཱཀྱ་ཐུབ་པ།

སྤྱི་ལོའི་སྔོན་གྱི་དུས་རབས་དྲུག་པར། སྐྱེས་བུ་ཆེན་པོ་ཞིག་འཇིག་རྟེན་དུ་བྱོན་
ནས་ཆོས་ཀྱི་འཁོར་ལོ་བསྐོར་ཏེ།ཨེ་ཞ་ཡ་པའི་ཆོས་ཀྱི་ལྟ་གྲུབ་དང་དད་མོས་ལ་འགྱུར་
བ་ཆེན་པོ་བྱུང་། འདིའི་མཚན་ལ་ཤཱཀྱ་ཐུབ་པ་ཟེར། སྐབས་བབ་ལེའུ་འདིར་ཤཱཀྱ་ཐུབ་
པའི་རྣམ་ཐར་ཅུང་ཟད་བཤད་པར་བྱའོ། ། མངོན་ཤེས་ཅན་ཨི་ཟའེ་ཡས་བྷ་བྷི་ལུན་དུ་
ལུང་བསྟན་གསུང་བ་དང༌། རིགས་པ་སྨྲ་བ་ཧེ་ར་ཁ་ལེ་ཐ་སིས་གྲོང་ཁྱེར་ཨེ་ཧྥེ་ས་སིར་
འཇིག་རྟེན་གྱི་ངོ་བོ ར་རྩད་ཞིབ་བྱེད་པའི་དུས་སུ། ཤཱཀྱ་ཐུབ་པས་ཀྱང་ཡུལ་ཝཱ་རཱ་ཎ་
སཱིར་ཆོས་ཀྱི་འཁོར་ལོ་བསྐོར། སྐྱེས་བུ་ཆེན་པོ་འདི་རྣམས་དུས་རབས་དྲུག་པའི་སྐབས་
སུ་དུས་མཉམ་དུ་འཚོ་ཞིང་གཞེས་ནའང་། འདི་དག་ཡུལ་ཐ་དད་དུ་བཞུགས་པས་ཕན་
ཚུན་ལ་རྒྱུས་མེད་པར་སྣང་།
སྤྱི་ལོའི་སྔོན་གྱི་དུས་རབས་དྲུག་པ་ནི། འགྲོ་བ་མིའི་རིགས་ཀྱི་ལོ་རྒྱུས་སུ་འོད་སྟོང་
རབ་ཏུ་འབར་བའི་སྒྲོན་མེའི་བསྐལ་པ་ཡིན། སྐབས་འདིར་ཀྲུང་གོ་དང་བཅས་པའི་འཛམ་
གླིང་གི་ཡུལ་གྲུ་མང་པོར། མིའི་རིགས་ལ་སྔར་བྱུང་མ་མྱོང་བའི་ངར་ཤུགས་དང་སྤོབས་པ་
ཆེན་པོ་རྒྱས་ཏེ། འགྲོ་བ་མིའི་བསམ་བློ་ནི་སྔོན་གྱི་རྒྱལ་པོ།ལྷ།མཆོད་དཔོན་སོགས་ཀྱི་དབང་
ཤུགས་ཀྱི་འཆིང་བ་ལས་རྣམ་པར་གྲོལ་ཅིང་། མིའི་རིགས་ཀྱིས་སྔར་ཐག་གཅོད་མ་ནུས་པའི་
གནད་དོན་ལ་རྟོག་ཞིབ་བྱེད་པའི་འགོ་བརྩམས། སྐབས་འདིར་འགྲོ་བ་མིའི་རིགས་ཀྱི་ལོ་
ངོ་ཉིས་ཁྲིའི་རིང་གི་བྱིས་པའི་གནས་སྐབས་ཡོངས་སུ་རྫོགས་ཏེ། མིའི་རིགས་ཀྱི་གཞོན་ནུའི་
གནས་སྐབས་ཀྱི་བསྐལ་པ་བཟང་པོའི་སྒོ་འཕར་མངོན་པར་ཕྱེ།
རྒྱ་གར་གྱི་གནའ་བོའི་ལོ་རྒྱུས་གསལ་པོ་ཞིག་ད་ཕན་མ་རྙེད་ཀྱང་། སྤྱི་ལོའི་སྔོན་གྱི་
2000ལོ་ཡས་མས་སུ། ཨཱརྱའི་སྐད་སྨྲ་བའི་མི་རིགས་ཤིག་ནུབ་བྱང་གི་ཕྱོགས་ནས་རྒྱ་གར་ལ་
ལན་གཅིག་མ་ཡིན་པར་ཞུགས་ཏེ། ཨཱརྱའི་སྐད་དང་གོམས་སྲོལ་རྒྱ་གར་ཡུལ་ཕལ་ཆེ་བར་
དར། ཨཱརྱའི་སྐད་རིམ་གྱིས་འགྱུར་ནས་ལེགས་སྦྱར་གྱི་སྐད་བྱུང་། ཧྭཨཱརྱའི་རིགས་ཀྱིས་རྒྱ་གར་
གྱི་ཆུ་བོ་སིན་དྷུ་དང་ཆུ་བོ་གང་གཱའི་རྒྱུད་ཀྱི་ཡུལ་གྲུ་མཐའ་དག་བདག་གིར་བཟུང་། སྐབས་
འདིར་རྒྱ་གར་རང་ཡུལ་དུ་ཡུལ་མི་རང་བཞིན་པ་ཤ་མདོག་ནག་ཞད་ཅན་ཞིག་གནས། མི་
རིགས་འདིར་ཡུལ་སྲོལ་སྣ་ཚོགས་ཡོད་ཅིང་འཚོ་བ་སྐྱོ་པོར་ཡོད། མི་རིགས་འདི་རང་ཉིད་
ལོགས་སུ་རྐྱང་པར་འཚོ་བ་ལས། གྷི་རེ་སི་པ་དང་པར་སིག་པ་ལྟར་མི་རིགས་གཞན་དང་
བསྲེས་ནས་འཚོ་བ་སྐྱེལ་སྲོལ་མེད། རྒྱ་གར་གྱི་ལོ་རྒྱུས་རགས་རིམ་ངག་རྒྱུན་དུ་བཤད་རྒྱུ་
ཡོད་པའི་དུས་ནས་བཟུང་། སྤྱི་ཚོགས་ལ་གྲལ་རིམ་གྱི་དབྱེ་བ་བྱུང༌། གྲལ་རིམ་སོ་སོར་ནང་
གསེས་ལའང་རིམ་པའི་དབྱེ་བ་དུ་མ་བྱུང༌། གྲལ་རིམ་མི་འདྲ་བ་འདི་དག་གི་བར་ལ་གཉེན་
སྒྲིག་བྱེད་པ་ལྟ་ཅི།ཐ་ན་ཟས་མཉམ་ཟ་ཡང་མི་བྱེད་ཅིང་།ཕན་ཚུན་ཅི་དགར་འབྲེལ་འདྲིས་
མི་བྱེད་པའི་སྲོལ་ཆགས། རྒྱ་གར་གྱི་སྤྱི་ཚོགས་ཀྱི་གྲལ་རིམ་འབྱེད་སྲོལ་ལས་རིམ་གྱིས་
རིགས་རུས་མཆོག་དམན་གྱི་དབྱེ་བ་འབྱེད་སྲོལ་བྱུང༌། དེ་བས་རྒྱ་གར་པ་དང༌། གཉེན་ཅི་
དགར་སྒྲིག་རུང་བའི་ཡོ་རོབ་གླིང་པ་དང་སོག་པོ་དག་གི་བར་ལ་ཁྱད་པར་ཆེན་པོ་ཡོད།
རྒྱ་གར་གྱི་སྤྱི་ཚོགས་ནི། སྤྱི་ཚོགས་ཀྱི་རིམ་པ་མི་འདྲ་བའི་ཚོགས་པ་དུ་མས་གྲུབ་པའི་ཚོགས་
པ་ཆེན་པོ་ཞིག་ཡིན།
ཤཱཀྱ་ཐུབ་པ་ནི་ཧི་མ་ལ་ཡའི་རི་འདབས་ཀྱི་རྒྱལ་ཕྲན་ཞིག་གི་རྒྱལ་པོའི་སྲས་སུ་
འཁྲུངས། དགོང་ལོ་བཅུ་དགུའི་དུས་སུ་མ་སྤུན་གྱི་སྲིང་མོ་ཡིད་དུ་འོང་བ་ཞིག་ཁབ་ཏུ་
བཞེས་ཏེ། རྟག་པར་སྐྱེད་མོས་ཚལ། འབྲས་ཞིང་ཆུ་མ། ནགས་གསེང་སོགས་ལ་རི་དྭགས་
རྔོན་ཞིང་རྩེད་མོའི་བྱེ་བྲག་སྣ་ཚོགས་ལ་རོལ་ནས་དུས་འདའ་བར་མཛད། དུས་ནམ་ཞིག་
གི་ཚེ། ཤཱཀྱ་ཐུབ་པའི་ཐུགས་སུ་རང་ཉིད་ཀྱི་འཚོ་བ་སོས་དལ་ཞིང་བག་ཕེབས་པོ་འདི་གུང་
སེང་གི་ངལ་གསོ་རྫོགས་མཐའ་མ་མཆིས་པ་ཞིག་དང་འདྲ་བར་སྙིང་པོ་ཅི་ཡང་མེད་དོ་
སྙམ་སྟེ། དེ་ལྟར་དུས་འདའ་བར་བྱེད་པའི་འདུན་པ་ཉམས་པར་གྱུར།
ཤཱཀྱ་ཐུབ་པ་འཇིག་རྟེན་གྱི་བྱ་བས་ཡིད་ཕྱུང་ཞིང༌། སུས་ཀྱང་བཟློག་ཏུ་མེད་པའི་སྐྱེ་
རྒ་ན་འཆི་སོགས་ཀྱིས་ཐུགས་མ་བདེ་བར་བཞུགས་པའི་ཚེ། ཡུལ་ངེས་མེད་དུ་རྒྱུ་བའི་དཀའ་
ཐུབ་སྤྱོད་པ་ཞིག་དང་ཕྲད། སྐབས་དེར་རྒྱ་གར་དུ་དཀའ་ཐུབ་སྤྱོད་མཁན་ཤིན་ཏུ་མང༌།
ཁོ་ཚོས་བསླབ་པ་མིག་འབྲས་བཞིན་བསྲུངས་ནས། ཚེ་གང་བོར་ཏིང་ངེ་འཛིན་ལ་ཞུགས་
ནས་ཆོས་ཀྱི་གནས་ལུགས་འཚོལ་བར་འབད་པ་རེད། དཀའ་ཐུབ་སྤྱོད་པའི་རྟུལ་ཞུགས་
ཀྱིས་ཤཱཀྱ་ཐུབ་པའི་ཡིད་ཀུན་ནས་བསླངས་ཤིང་། ཐུགས་ལ་དཀའ་བ་སྤྱོད་དགོས་སྙམ་པའི་
འདུན་པ་ཤུགས་དྲག་པོ་འཁྲུངས།
ངག་རྒྱུན་ལ། ཤཱཀྱ་ཐུབ་པས་ཐོག་མར་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ་སྙམ་
པའི་དུས་དེའི་སྐབས་ལ།བཙུན་མོར་སྲས་ཤིག་འཁྲུངས་པ་གསན་པས། ཐུབ་པས “འདིའང་
འཆིང་བར་བྱེད་པའི་རྒྱུ་ཞིག་གོ” ཞེས་གསུངས་སྐད།
ཤཱཀྱ་ཐུབ་པ་རྒྱལ་པོའི་ཁབ་ཏུ་ཕྱིར་ཕེབས་པའི་ཚེ། ཤཱཀྱའི་རིགས་རྣམས་ཀྱིས་ཁོང་ལ་
སྲས་བྱུང་བར་འཁྲུངས་སྟོན་ཆེན་པོ་བྱེད་ཅིང༌། གླུ་གར་གྱི་རྩེད་མོ་མཐའ་ཡས་པར་རོལ་
བཞིན་པ་གཟིགས། དེའི་མཚན་གུང་དུ། སྡུག་བསྔལ་བཟོད་གླགས་མེད་པ་ཞིག་གིས་ཤཱཀྱ་
ཐུབ་པ་མནལ་ལས་ཧར་གྱིས་སད། སྐབས་དེར་ཁོང་གི་ཐུགས་ལ་མི་ཞིག་གིས་ཁྱེད་ཀྱི་ཁྱིམ་
མེར་ཤོར་རོ་ཞེས་པའི་གཏམ་ངན་ཐོས་པ་ལྟ་བུའི་སྡུག་བསྔལ་སྐྱེས། རྐྱེན་འདིའི་དབང་གིས།
ཐུབ་པས་སྙིང་པོ་མེད་པའི་འཚོ་བ་སྐྱིད་པོ་འདི་སྤང་དགོས་སྙམ་པའི་ཐུགས་ཐག་གཙང་
མར་བཅད་དེ། བཙུན་མོའི་གཟིམ་ཁྲིའི་དྲུང་དུ་ཁ་རོག་ལ་ཕེབས་ནས་གཟིགས་པའི་ཚེ།སྒྲོན་
མེའི་འོད་མག་མོག་ཏུ་མེ་ཏོག་གི་ཕྲེང་བས་མཛེས་པའི་ཀློང་ལ་ཡུམ་སྲས་མནལ་དུ་ཡུར་བ་
གཟིགས་ཏེ། རང་གི་གཅེས་པའི་བུ་ལན་གཅིག་པང་དགོས་སྙམ་ཡང་བཙུན་མོ་མནལ་སད་
པར་དོགས་པས་མ་ཕོད། དེ་ནས་གློ་བུར་སྒོའི་ཕྱིར་ཕེབས་ཤིང་ཆིབས་རྟར་བཅིབས་ནས།
མཚན་མོར་གསང་སྟབས་ཀྱིས་ཕེབས་སོ།
ནུབ་དེར་ཁོང་ཆིབས་བསྐྱོད་ཀྱིས་མཚན་ཐོག་ཐག་ཏུ་ཕེབས་ཏེ། ནམ་ལངས་པའི་ཚེ་
རང་གི་རྒྱལ་ཁབ་ཀྱི་མངའ་ཁོངས་ལས་བརྒལ་ནས། ཆུ་བོ་བྱེ་མ་ཅན་གྱི་འགྲམ་དུ་སླེབས།
དེར་རལ་གྲིས་དབུ་སྐྲ་བསིལ། ལུས་ཀྱི་རྒྱན་ཆ་བཀྲོལ། ཆིབས་པ་རལ་གྲི་དང་བཅས་པ་
རྒྱལ་པོའི་ཁབ་ཏུ་ཕྱིར་བསྐུར། དེ་ནས་རིམ་པས་ཕེབས་པ་ན། གོས་ངན་ངོན་གྱོན་པ་ཞིག་
དང་ཕྲད་པས་དེ་དང་གོན་པ་བརྗེས། རྒྱལ་པོའི་ཆ་ལུགས་དང་ཡོངས་སུ་བྲལ་བར་བྱས་
ནས། ལྷོ་ཕྱོགས་སུ་རིམ་གྱིས་བསྐྱོད་དེ། ཚངས་སྤྱོད་བྱེ་བའི་བསྟི་གནས་རི་བོ་འབིགས་བྱེད་
དུ་བྱོན། རི་བོ་འབིགས་བྱེད་དུ་མཁས་པ་དང་གྲུབ་ཆེན་མང་པོས་གནས་དབེན་པ་བསྟེན་
ནས་བཞུགས་ཤིང༌།སྐབས་འགར་གྲོང་གསེབ་ཏུ་བསོད་སྙོམས་ལ་ཕེབས་པ་དང་། སྐབས་
འགར་དོན་གཉེར་ཅན་ལ་རིག་པ་སློབ་བཞིན་དུས་འདའ་བར་བྱེད། སྐབས་འདིའི་རྟོག་གེའི་
བསྟན་བཅོས་རྣམས་ཐུབ་པའི་ཁོང་དུ་ཆུད་ཟིན་པས། རྟོག་གེའི་གཞུང་གིས་ཁོང་གི་ཐུགས་
འདུན་སྐོང་མ་ཐུབ།
གནའ་བོའི་རྒྱ་གར་པས་གཉིད་མི་ཉལ་བ། ཟས་མི་ཟ་བ། ཡུལ་ངེས་མེད་དུ་རྒྱུ་བ་
སོགས་བྱས་ནས་དཀའ་བ་སྤྱད་ན། རང་ལ་ཡོན་ཏན་ཁྱད་པར་ཅན་འཕེལ་བར་འདོད་པས།
ཐུབ་པས་ཀྱང་འཁོར་ལྔ་སྡེ་ཁྲིད་ནས་ནགས་ལ་བྱོན་ཏེ། ཟས་དང་སྐོམ་བཅད་ནས་དཀའ་
ཐུབ་སྤྱད་ཀྱང་། གྲགས་པ་རྒྱས་པ་ཙམ་ལས་རྟོགས་པའི་ཡོན་ཏན་མ་འཕེལ། དཀའ་བ་སྤྱད་
པས་ཐུབ་པ་ཤ་ཤིན་ཏུ་རིད་པར་གྱུར། དཀའ་ཐུབ་ལ་རྒྱུན་མ་ཆད་པར་བརྩོན་པས་ནམ་
ཞིག་དྲན་མེད་དུ་བརྒྱལ། དེ་ནས་དྲན་པ་སོས་ནས་དཀའ་ཐུབ་སྤྱད་པས་ཀྱང་བྱང་ཆུབ་
རྫོགས་པར་མི་ནུས་པ་རྟོགས།
ཤཱཀྱ་ཐུབ་པས་ཆོས་ཀྱི་གནས་ལུགས་འཚོལ་བ་ལ་ལུས་ཐང་པོ་དང་རིག་པ་གསལ་
པོ་མེད་དུ་མི་རུང་བའི་ངེས་ཤེས་རྙེད་པས། ཟས་རགས་པ་གསོལ་ཅིང་དཀའ་ཐུབ་སྤྱོད་
མཚམས་ཀྱང་བཞག་པ་ན། འཁོར་རྣམས་ཤིན་ཏུ་མི་རང་བར་གྱུར། སྐབས་འདིར་རྒྱ་གར་
དུ་ཤཱཀྱ་ཐུབ་པའི་ལྟ་བ་ནི་ཤིན་ཏུ་ལོག་པར་བརྩི་བས། ཉེ་གནས་མཐའ་དག་གིས་ཐུབ་
པ་སྤངས་ཏེ་ཝཱ་རཱ་ཎ་སཱིར་ལོག དེས་ཀྱང་ཐུབ་པ་ཐུགས་མ་ཆད་ཅིང་གཅིག་པུར་ཆོས་ཀྱི་
གནས་ལུགས་འཚོལ་བར་འབད་པ་ལྷོད་མེད་མཛད།
དེ་ཡང་དཀའ་གནད་ཅིག་མི་གཅིག་གིས་དགྲོལ་དགོས་བྱུང་ཚེ། དཀའ་གནད་དེ་
འགྲོལ་བའི་ཡུན་ནི་སྔར་ལས་རིང་བར་འགྱུར་ཞིང༌། དཀའ་གནད་དེ་འགྲོལ་བྱེད་ཀྱི་ཐབས་
དམ་པ་ཞིག་མ་རྙེད་པའི་གནས་སྐབས་སུ། དཀའ་གནད་དེ་ཁྲོལ་བར་ཉེ་བར་ཡོད་པའང་
སུས་ཀྱང་མི་རྟོགས་པ་ལྟར། སྐབས་འདིར་ཐུབ་པའི་ངང་ཚུལ་ཡང་དེ་ལས་མ་འདས་
སོ། །ཉིན་ཞིག་ཐུབ་པས་ཆུ་འགྲམ་གྱི་ལྗོན་པ་ཆེན་པོ་ཞིག་གི་དྲུང་དུ་ཟས་གསོལ་བའི་ཚེ་ན།
བློའི་རྟོགས་པ་གློ་བུར་སད་ནས་ཆོས་ཀྱི་གནས་ལུགས་རྟོགས། ངག་རྒྱུན་ལ་ཤཱཀྱ་ཐུབ་པས་
བྱང་ཆུབ་ཤིང་དྲུང་དུ་ཉིན་མཚན་སྦྲེལ་མས་དྲན་པ་མངོན་པར་བཞག་མཐར། མངོན་པར་
རྫོགས་པར་སངས་རྒྱས་ནས་བདེན་བཞིའི་ཆོས་ཀྱི་འཁོར་ལོ་བསྐོར་བར་གྲགས།
དེ་ནས་ཤཱཀྱ་ཐུབ་པ་ཝཱ་རཱ་ཎ་སཱིར་ཕེབས་ཏེ། སྔོན་གྱི་ཉེ་གནས་རྣམས་བསྡུས་ནས་
ཆོས་གསུངས། ཁོང་གིས་ཝཱ་རཱ་ཎ་སཱིའི་རྒྱལ་པོའི་ཚལ་དུ་སྤྱིལ་བུ་བཞེངས་ནས་བཞུགས་
ཤིང༌།དོན་གཉེར་ཅན་དག་གིས་སློབ་གཉེར་བྱེད་སའི་སློབ་གྲྭ་ཞིག་ཀྱང་བཙུགས།
ཤཱཀྱ་ཐུབ་པས་རང་ཉིད་ཀྱི་མྱོང་བར་བརྟེན་ནས་ཆོས་གསུངས་པར་སྣང་། ཐུབ་
པས “རང་ཉིད་ལོངས་སྤྱོད་ཀྱིས་ཕྱུག་ནའང་། རང་ལ་སྐྱིད་སྣང་ཞིག་མེད་པའི་རྩ་བ་གང་
ཡིན་ནམ།” ཞེས་གསུངས། དོགས་གཞི་འདི་ཐུབ་པས་བློ་ཁ་ནང་དུ་ཕྱོགས་ནས་རང་གིས་
རང་ལ་དཔྱོད་པའི་ཤེས་རབ་ཅིག་ཡིན། ཤཱཀྱ་ཐུབ་པ་ནི་ཐེ་ཨོལ་སི་དང་ཧེ་ར་ཁ་ལེ་ཐ་སི་
ལྟར་ཕྱིའི་འཇིག་རྟེན་ལ་དཔྱོད་པ་ལས་རང་གི་མྱོང་ཚོར་སྣང་མེད་དུ་སྐྱུར་བའི་མཁས་པ་
དག་དང་མི་འདྲ་ལ། བདག་འཛིན་སྤངས་པར་རློམ་པའི་ཡ་ཧུ་དཱ་པའི་མངོན་ཤེས་ཅན་
དག་གིས་ཡ་ཧུ་དཱ་པར་བློ་སྦྱོང་སྟངས་དང་ཡང་རྩ་བ་ནས་མི་འདྲ། རང་བློ་ནང་དུ་ཕྱོགས་
ཏེ་བདག་འཛིན་འཇོམས་པའི་ཉམས་ལེན་ལ་གཞོལ་བ་ནི་རྒྱ་གར་གྱི་སྟོན་པ་འདིའི་རང་
ལུགས་ཡིན་ནོ། །ཐུབ་པས་འདོད་ཆགས་ནི་འགྲོ་བ་མིའི་སྡུག་བསྔལ་ཐམས་ཅད་ཀྱི་རྩ་བ་
ཡིན་པས། སྐྱེ་བོ་གང་གིས་འདོད་ཆགས་སྤོང་མ་ཐུབ་ན། སྐྱེ་བོ་དེ་མི་ཚེ་གང་བོར་སྡུག་
བསྔལ་དང་བྲལ་བའི་གོ་སྐབས་ཕྲ་མོ་ཙམ་ཡང་མེད་པར་གསུངས།
ཤཱཀྱ་ཐུབ་པས་མིའི་རིགས་ཀྱི་འདོད་ཆགས་ནི་རགས་པའི་དབང་དུ་བྱས་ན། དབང་
པོའི་ཚོར་བ་ལྟོ་གོས་འདོད་པ་ལྟ་བུ་དང༌། བདག་འཛིན་དང་ཚེ་རིང་བར་འདོད་པ་དང་།
ཁེ་དང་གྲགས་པ་འདོད་པ་སྟེ་རིགས་གསུམ་དུ་ཡོད་པར་གསུངས། ཐུབ་པས་འདོད་ཆགས་
དེ་དག་རྩ་བ་ནས་སྤང་ཐུབ་པ་ན་མི་ཚེ་སྡུག་བསྔལ་གྱི་རྒྱུ་དང་འབྲལ་བར་འགྱུར་ལ།འདོད་
ཆགས་སྤངས་ན་བདག་འཛིན་མེད་པར་གྱུར་ནས། སེམས་རང་ཤུགས་ཀྱིས་བདེ་བར་འགྱུར་
ཞིང་ཐར་པ་འཐོབ་པར་གསུངས།
གོང་སྨོས་གཟུགས་འདས་རིག་པ་ནི་ཤཱཀྱ་ཐུབ་པའི་ལྟ་བ་གཙོ་བོ་ཡིན། གྷི་རེ་སི་པས་
མི་རྣམས་ལ་ཞུམ་པ་མེད་པས་བདེན་དོན་རྩད་གཅོད་བྱ་དགོས་པར་བསྐུལ་བ་དང་། ཡ་
ཧུ་དཱ་པས་མི་རྣམས་ལ་ལྷ་ཡིས་གཞུང་བསྲངས་པ་ལ་དད་མོས་བྱ་དགོས་པར་བསྐུལ། མི་
རིགས་འདི་གཉིས་ཀྱི་ལྟ་བའི་སྙིང་པོ་ཤིན་ཏུ་གསལ་པོར་ཡོད་མོད།འོན་ཀྱང་ཤཱཀྱ་ཐུབ་པའི་
ལྟ་བ་ནི་འདི་གཉིས་དང་མི་འདྲ་བར་རྟོགས་ཤིན་ཏུ་དཀའ། ཐུབ་པའི་རྗེས་འཇུག་སློབ་མ་
དག་གིས་ཐུབ་པའི་ཆོས་ཀྱི་སྙིང་པོ་ཇི་ལྟ་བ་བཞིན་མ་རྟོགས་པས། ཐུབ་པའི་དགོངས་པ་
ལོག་པར་འགྲེལ་མཁན་དང༌། ཐ་ན་ལོག་པར་ལྟ་བའང་བྱུང་བས། ཐུབ་པའི་མཚན་སྙན་
རིམ་གྱིས་ཉམས། སྐབས་དེའི་རྒྱ་གར་པ་དག་གིས། དུས་ངེས་ཅན་ཞིག་ཏུ་མཁས་པ་ཞིག་
འཇིག་རྟེན་དུ་འབྱོན་ཞིང་། མི་དེ་སངས་རྒྱས་ཀྱི་སྤྲུལ་པ་ཡིན་པར་འདོད་པས། ཐུབ་པའི་
སློབ་མ་དག་གིས་ཤཱཀྱ་ཐུབ་པ་ནི་སངས་རྒྱས་ཀྱི་མཐའ་མ་ཡིན་པར་འདོད། ཤཱཀྱ་ཐུབ་པ་སྐུ་
བཞུགས་པའི་དུས་སུ། ཁོང་ལ་སངས་རྒྱས་ཞེས་པའི་མཚན་ཕུལ་བ་ཁོང་གིས་ཁས་བླངས་
མིན་གྱི་སྒྲུབ་བྱེད་ད་ཕན་མ་རྙེད། ཐུབ་པ་སྐུ་མྱ་ངན་ལས་མ་འདས་པའི་སྔོན་ནས། ཁོང་གི་
གཏམ་རྒྱུད་ཡ་མཚན་པོ་མང་དུ་བྱུང༌། མི་ལ་གནས་ལུགས་བཤད་ནས་གོ་བསྐོན་སློབ་གསོ་
བྱེད་པ་ལས། གཏམ་རྒྱུད་ཡ་མཚན་པོ་ཞིག་བཤད་ན་དེ་ལས་ཡིད་ཆེས་སླ་བས། ཤཱཀྱ་ཐུབ་
པར་ཡང་སྒྲོ་འདོགས་བྱས་པའི་རྟོགས་བརྗོད་མང་དུ་བྱུང་སྟེ།རིམ་གྱིས་ཡོན་ཏན་ཀུན་ལྡན་
དང་སྐྱོན་ཀུན་ཟད་ཀྱི་ལྷ་རུ་གྱུར་ཏོ། །
དེ་ལྟ་ན་ཡང་། ཤཱཀྱ་ཐུབ་པས་མིའི་རིགས་ལ་བསྟན་པ་ཕུན་སུམ་ཚོགས་པ་རྗེས་
སུ་བཞག་ཡོད་པ་སུས་ཀྱང་བསྙོན་དུ་མེད། རྒྱ་གར་པ་དག་གིས་ཐུབ་པའི་སྤྱོད་ཚུལ་ཕལ་
པའང་ལྷ་སྒྲུང་དུ་སྒྲོ་བཏགས། ཁོང་གི་མྱང་འདས་ཀྱི་གོ་འཕང་ནི་ཇི་བཞིན་རྟོགས་དཀའ་
མོད། འོན་ཀྱང་ཁོང་གིས་ཡང་དག་པའི་ལྟ་བ། ཡང་དག་པའི་རྟོག་པ། ཡང་དག་པའི་ངག
ཡང་དག་པའི་ལས་ཀྱི་མཐའ།ཡང་དག་པའི་འཚོ་བ། ཡང་དག་པའི་རྩོལ་བ། ཡང་དག་པའི་
དྲན་པ། ཡང་དག་པའི་ཏིང་ངེ་འཛིན་ཏེ་འཕགས་ལམ་ཡན་ལག་བརྒྱད་དུ་གསུངས་པ་ནི་
མི་ཕལ་པས་ཀྱང་རྟོགས་ཐུབ་བོ།།

ལེའུ་ཉེར་དགུ་པ། རྒྱལ་པོ་མྱ་ངན་མེད།

ཤཱཀྱ་ཐུབ་པས་འདོད་པ་སྤང་དགོས་པར་གསུངས་པའི་དགོངས་པ་ཟབ་མོ་དེ། སྟོན་
པ་སྐུ་མྱ་ངན་ལས་འདས་རྗེས་ཀྱི་མི་རབས་དུ་མའི་རིང་ལ་རྒྱ་ཆེར་སྤེལ་མ་ཐུབ་ཀྱང་། ནམ་
ཞིག་གི་ཚེ་དགོངས་པ་འདིས་ཡིད་རབ་ཏུ་འཁུལ་བའི་རྒྱལ་པོ་སྐད་གྲགས་ཅན་ཞིག་བྱུང༌།
གོང་མ་ཨ་ལི་ཁ་གཟན་དྷས་རྒྱ་གར་དུ་དཔུང་དྲངས་ནས། ཆུ་བོ་སིན་དྷུའི་འགྲམ་
དུ་རྒྱལ་པོ་ཕུ་རུ་སིའི་དམག་ལ་གཡུལ་སྤྲད་པའི་ལོ་རྒྱུས་གོང་དུ་བཤད་ཟིན། གྷི་རེ་སིའི་ལོ་
རྒྱུས་མཁན་པོ་དག་གིས། གནའ་བོར་རྒྱ་གར་གྱི་ཟླ་བ་སྦས་པ་ཞེས་པ་ཞིག་ཨ་ལི་ཁ་གཟན་
དྷའི་དམག་སྒར་དུ་འོངས་ནས། ཨ་ལི་ཁ་གཟན་དྷ་ལ་སྔོན་ལ་ཆུ་བོ་གང་གཱའི་རྒྱུད་དུ་དཔུང་
འཇུག་པ་དང་། དེ་ནས་རིམ་པས་རྒྱ་གར་ཧྲིལ་པོ་དབང་དུ་བསྡུ་བར་ཞུས་ཀྱང༌། མཱ་སི་དྷུ་
ནེ་ཡའི་དམག་རྣམས་ལ་ཐག་རིང་རྒྱུས་མེད་ཀྱི་ཡུལ་དུ་འགྲོ་འདོད་མ་མཆིས་པས། ཨ་ལི་ཁ་
གཟན་དྷས་ཀྱང་དེར་མི་འགྲོ་བའི་གྲོས་ཐག་བཅད་ནས་མ་སོང་བར་འདོད། སྤྱི་ལོའི་སྔོན་
གྱི321ལོར། ཟླ་བ་སྦས་པར་གྷི་རེ་སི་པས་དཔུང་རོགས་མ་བྱས་ཀྱང་། ཡུལ་མིའི་ཚོ་བ་མང་
པོས་རྒྱབ་སྐྱོར་བྱས་པར་བརྟེན། ཟླ་བ་སྦས་པས་རྒྱ་གར་གྱི་བྱང་རྒྱུད་དུ་གོང་མའི་རྒྱལ་ཁབ་
བཙུགས། སྤྱི་ལོའི་སྔོན་གྱི303ལོར།ཟླ་བ་སྦས་པས་པཉྩལའི་ཡུལ་དུ་དཔུང་དྲངས་ནས། རྒྱལ་
པོ་ས་ལུ་ཁ་སི་དང་པོའི་དཔུང་ལ་གཡུལ་སྤྲད་དེ། གྷི་རེ་སིའི་དཔུང་གི་ལྷག་མ་རྒྱ་གར་ཡུལ་
ནས་བསྐྲད། ཟླ་བ་སྦས་པའི་སྲས་ཀྱི་རིང་ལ་རྒྱལ་ཁམས་ཀྱི་མངའ་ཁོངས་སྔར་ལས་ཆེ་བར་
ཕྱིན། སྤྱི་ལོའི་སྔོན་གྱི264ལོར།ཟླ་བ་སྦས་པའི་ཚ་བུས་རྒྱལ་སྲིད་བཟུང་ནས། ཨ་ཧྥུ་གྷན་ནེ་སི་
ཐན་ཡུལ་ནས་མདྲྭསའི་བར་གྱི་ཡུལ་ཁམས་མ་ལུས་པ་དབང་དུ་བསྡུས། རྒྱལ་པོ་འདིའི་མིང་
ལ་མྱ་ངན་མེད་ཟེར།
མྱ་ངན་མེད་རྒྱལ་སར་འཁོད་མ་ཐག་ནས། ཡབ་མེས་ཀྱི་རྒྱལ་ཐབས་ལྷུར་བླངས་ཏེ།
དྲག་པོའི་ཐབས་ལ་བརྟེན་ནས་རྒྱ་གར་ཡོངས་རྫོགས་དབང་དུ་བསྡུ་དགོས་བསམས་ཏེ། སྤྱི་
ལོའི་སྔོན་གྱི255ལོར། མྱ་ངན་མེད་ཀྱིས་མདྲྭསའི་ཤར་ཕྱོགས་ཀྱི་མཚོ་མཐའི་ཀ་ལིང་ཀའི་
ཡུལ་ལ་དཔུང་དྲངས་ནས་གཡུལ་སྤྲད། མྱ་ངན་མེད་ཀྱི་དཔུང་གཡུལ་ལས་རྣམ་པར་རྒྱལ་
ཡང་། གཡུལ་ངོར་མི་རོ་ཐང་ཤིང་འགྱེལ་བ་དང་མི་ཁྲག་ཡུར་ཆུ་འབབ་པ་ལྟ་བུའི་རྣམ་
པ་མིག་ཏུ་མི་ཚུགས་པ་དང་སེམས་ཀྱིས་མི་བཟོད་པ་དེ་རྒྱལ་པོས་མཐོང་བས། རྒྱལ་པོ་
ཡིད་རབ་ཏུ་ཕྱུང་ནས་གཡུལ་ལས་ཀྱི་རྒྱུན་བཅད་དེ། མངའ་འབངས་ཆོས་ཀྱིས་འདུལ་བའི་
བཀའ་ལུང་བསྒྲགས།
རྒྱལ་པོ་མྱ་ངན་མེད་ཀྱིས་རྒྱལ་སྲིད་ལོ་ཉེར་བརྒྱད་དུ་བསྐྱངས་པ་དེའི་རིང་ལ། མི་
མཐུན་པའི་འཐབ་རྩོད་ཞི་ཞིང་ཤིན་ཏུ་བདེ་བའི་དུས་སྐབས་ཤིག་བྱུང་། རྒྱལ་པོས་འབངས་
རྣམས་བསྐུལ་ནས་ལྗོན་ཤིང་བཙུགས་ཤིང་ཁྲོན་པ་བརྐོས། སྨན་ཁང་བསྐྲུན་ཅིང་སྔོ་སྨན་
འདེབས་ས་དང་སྐྱེད་ཚལ་བཟོས། རྒྱ་གར་གྱི་ཡུལ་མི་རང་བཞིན་པ་དང་མངའ་རིས་ཀྱི་
ཆབ་འབངས་བདག་སྐྱོང་བྱེད་པའི་ལས་ཁུངས་དམིགས་བསལ་དུ་བཙུགས། བུད་མེད་ཀྱིས་
སློབ་གཉེར་བྱེད་པའི་སྲོལ་བཏོད། སྐབས་འདིར་ཐུབ་པའི་བསྟན་པ་དྲི་མ་མེད་པ་དེ་རུལ་
སུངས་དང་རྨོངས་དད་ཀྱི་དྲི་མས་བསླད་པས། རྒྱལ་པོ་འདིས་སྦྱིན་བདག་མཛད་ནས་རྒྱལ་
བའི་བཀའ་བསྡུས་ནས་བསྟན་པ་བྱི་དོར་བྱས། རྒྱལ་པོས་ཀསྨིར། ལང་ཀ པར་སིགགྲོང་ཁྱེར་
ཨ་ལི་ཁ་གཟན་དྷ་ལ་ཆོས་ཀྱི་ཕོ་ཉ་མངགས་ནས་རྒྱལ་བའི་བསྟན་པ་སྤེལ།
རྒྱལ་པོ་མྱ་ངན་མེད་ནི། དུས་རབས་དེའི་སྐྱེ་བོ་ཕལ་པ་ལས་མངོན་པར་མཐོ་བའི་
རྒྱལ་པོ་ཁྱད་དུ་འཕགས་པ་ཞིག་ཡིན། མྱ་ངན་མེད་ཀྱི་འཕྲིན་ལས་ཀྱི་རྒྱུན་སྐྱོང་ཐུབ་པའི་
སྲས་མ་བྱུང་བས། རྒྱལ་པོ་འདས་ནས་ལོ་བརྒྱ་མ་ལོངས་པར་རྒྱལ་སྲིད་ཉམས་ཤིང་རྒྱལ་
ཁབ་སིལ་བུར་ཐོར་ཏེ། རྒྱལ་པོ་འདིའི་མངའ་རིས་ཀྱི་ཕུན་ཚོགས་མཐའ་དག་འཕགས་ཡུལ་
ཕྱི་རབས་སྐྱེ་བོའི་བརྗོད་བྱའི་གཏམ་རྒྱུད་ཙམ་དུ་གྱུར།
བྲམ་ཟེ་ནི་རྒྱ་གར་དུ་དབང་ཤུགས་ཆེས་ཆེ་བའི་གྲལ་རིམ་ཡིན། བྲམ་ཟེ་དག་གིས་
ཐུབ་པའི་ལྟ་བར་རྒོལ་བ་བྱས་ནས་བསྟན་པ་སྣུབ་གང་ཐུབ་བྱས། བྲམ་ཟེའི་ཆོས་ཀྱིས་རྒྱ་
གར་གནའ་བོའི་ལྷ་དང་ལྟ་གྲུབ་རྙིང་པ་ཁྱད་མཚར་བ་རྣམས་ཉམས་གསོ་བྱས་པས། སྤྱི་
ཚོགས་སུ་རུས་རྒྱུད་ཀྱི་རིམ་པ་ཇེ་གསལ་དང་འཛེམ་བྱ་ཇེ་མང་དུ་གྱུར། བྲམ་ཟེའི་ཆོས་དང་
རྒྱལ་བའི་བསྟན་པ་གཉིས་དུས་རབས་འགའ་ལ་དུས་མཉམ་དུ་དར་ཡང༌། བྲམ་ཟེའི་ཆོས་
ཀྱིས་རྒྱལ་བའི་བསྟན་པར་གནོན་བཙིར་ཅི་རིགས་བྱས་ནས་རྒྱལ་བསྟན་རིམ་གྱིས་བསྣུབས།
འོན་ཀྱང་རུས་རྒྱུད་ཀྱི་དབྱེ་བ་མེད་པའི་ཀྲུང་གོ ཉི་ཧོང་། འབར་མ། སི་ཡམ་སོགས་ཀྱིས་
མཚོན་པའི་རྒྱལ་ཁབ་གཞན་དག་ལ་རྒྱལ་བསྟན་ཤིན་ཏུ་དར་ཞིང་རྒྱས་ཏེ། མཆོག་གསུམ་གྱི་
བྱིན་རླབས་ཀྱི་ཚན་ཁ་ད་དུང་ཡང་མ་ཉམས་པར་ཡོད་པ་འདིའོ།།

ལེའུ་སུམ་ཅུ་པ། ཁུང་ཙི་དང་ལའོ་ཙི།

སྤྱི་ལོའི་སྔོན་གྱི་དུས་རབས་དྲུག་པ་ནི། འགྲོ་བ་མིའི་རིགས་ཀྱི་གཞོན་ནུའི་གནས་
སྐབས་ཡིན། དུས་སྐབས་འདིར་ཁུང་ཙི་དང་ལའོ་ཙི་ཞེས་པའི་སྟོན་པ་ཆེན་པོ་གཉིས་བྱུང༌།
ཀྲུང་གོའི་གནའ་རབས་ལོ་རྒྱུས་སྐོར་ལ། ང་ཚོས་ད་དུང་ཡང་རྒྱུས་གསལ་པོ་མ་ལོན་
པས། དེབ་འདིར་ཀྲུང་གོའི་གནའ་རབས་ལོ་རྒྱུས་ཞིབ་མོ་བཤད་མ་ནུས། དུས་རབས་གོང་
མར། ཡོ་རོབ་གླིང་པས་རང་གི་ལོ་རྒྱུས་ཞིབ་འཇུག་བྱེད་པར་འབད་འབུངས་ཅི་རིགས་
བྱས་པ་ལྟར། ཀྲུང་གོའི་གནའ་རྫས་རྟོག་ཞིབ་པ་དང་ཞིབ་འཇུག་པ་འཚར་ལོངས་འབྱུང་
བཞིན་པ་དག་གིས་ཀྱང་། འབད་རྩོལ་བྱས་ནས་ཀྲུང་གོ་རང་གི་ལོ་རྒྱུས་ཆ་ཚང་བ་ཞིག་འབྲི་
བར་རིགས། གནའ་སྔ་མོའི་དུས་སུ། ཀྲུང་གོའི་གདོད་མའི་ཤེས་རིག་ནི་ཆུ་བོ་ཆེན་པོའི་རྒྱུད་
རྣམས་ལ་བྱུང་། ཉི་རྡོའི་རིག་གནས་ནི་ཤེས་རིག་འདིའི་འབྱུང་ཁུངས་ཡིན། ཀྲུང་གོའི་གདོད་
མའི་ཤེས་རིག་ནི་ཨེ་ཇིབ་དང་སུ་མེ་རེ་ཡའི་ཤེས་རིག་ལྟར་ཉི་རྡོའི་རིག་གནས་ཀྱི་ཁྱད་
ཆོས་གསལ་པོ་ཡོད། ལྷ་ཁང་ནི་ཀྲུང་གོ་པའི་འཚོ་བའི་ལྟེ་གནས་སུ་གྱུར་ཅིང་། རྒྱལ་པོ་དང་
མཆོད་དཔོན་གྱིས་དམར་མཆོད་འཆར་ཅན་ལྟར་བྱེད། གྲོང་ཁྱེར་གྱི་འཚོ་བ་ནི་ལོ་སྟོང་ཕྲག་
དྲུག་བདུན་སྔོན་གྱི་སུ་མེ་རེ་ཡ་པ་དང་ཨེ་ཇིབ་པ། ལོ་སྟོང་ཕྲག་གཅིག་གི་སྔོན་གྱི་ཨ་མེ་རི་
ཁ་གླིང་བར་མའི་མཱ་ཡཱ་པ་དང་ཧ་ཅང་འདྲ།
ཀྲུང་གོར་སྤྱི་ལོའི་སྔོན་གྱི་ལོ་སྟོང་ཕྲག་གཅིག་གི་སྔ་རོལ་ནས་གཟུགས་ཡིག་དར། ཀྲུང་
གོའི་ལོ་རྒྱུས་སུ་མི་གསོན་པོ་དམར་མཆོད་བྱེད་སྲོལ་བྱུང་ཡོད་སྲིད་ཀྱང་། ལོ་རྒྱུས་ཡིག་ཆ་
མ་བྱུང་བའི་སྔོན་ཙམ་ནས་བཟུང༌། མི་དམར་མཆོད་བྱེད་པའི་ཚབ་ཏུ་དུད་འགྲོ་དམར་
མཆོད་བྱེད་སྲོལ་དར་ཡོད་པར་སྣང༌།
ཡོ་རོབ་གླིང་དང་ཨེ་ཞ་ཡའི་ནུབ་མའི་ཤེས་རིག་ལ། བྱེ་ཐང་དང་བྱང་ཕྱོགས་ནས་
འོངས་པའི་འབྲོག་པས་བཙན་འཛུལ་བྱས་པ་ལྟར། ཀྲུང་གོའི་གདོད་མའི་ཤེས་རིག་ལའང་
བྱང་འབྲོག་རྣམས་ཞུགས་ནས་ཟིང་ཆ་མང་དུ་བསླང་མྱོང་བར་སྣང༌། འདིའི་བྱང་འབྲོག་ལ་
ཧོར། སོག་པོ། ཏུ་རུ་ཁ། ཐར་ཐར་སོགས་བྱེ་བྲག་འགའ་ཡོད། མི་རིགས་འདི་དག་གི་འཚོ་བ་
སྐྱེལ་སྟངས་དང་སྐད་རིགས་ཕལ་ཆེར་འདྲ། བྱང་འབྲོག་རྣམས་ཀྱང་ཡོ་རོབ་བྱང་མ་དང་
ཨེ་ཞ་ཡ་དབུས་མའི་འཇར་མན་རིགས་དང་འདྲ་བར། ལོ་རྒྱུས་སུ་སྐབས་འགར་སིལ་མར་
ཐོར་ཅིང་། སྐབས་འགར་མཉམ་གཅིག་ཏུ་འདུ་བ་སོགས་འདུ་འབྲལ་སྤེལ་མར་བྱུང༌། འོན་
ཀྱང་དེ་དག་ལ་མིང་གི་འགྱུར་བ་ཙམ་ལས། དོན་གྱི་འགྱུར་བ་ཆེན་པོ་མ་བྱུང་། མི་རིགས་
འདི་དག་སོག་རྒྱུད་ཡིན་པར་མངོན། སོག་པོར་གཏོགས་པ་དག་གིས་རྟ་བྱུང་བའི་ལོ་རྒྱུས་
ནི་འཇར་མན་པ་ལས་སྔ། སྤྱི་ལོའི་སྔོན་གྱི1000 ལོ་ཙམ་ལ། སོག་པོས་རི་བོ་ཨལ་ཐའེའི་ཡུལ་
ནས་ལྕགས་རྙེད། ཤར་ཕྱོགས་ཀྱི་འབྲོག་པ་འདི་དག་ཀྱང་ནུབ་ཕྱོགས་ཀྱི་འབྲོག་པ་ལྟར་སྲིད་
དབང་གཅིག་གྱུར་ལན་དུ་མ་བྱུང་། འབྲོག་པ་རྣམས་ནི་གནས་ཡུལ་གཏན་ཆགས་བྱེད་པའི་
མི་རིགས་ཤེས་རིག་དར་བ་རྣམས་འདུལ་བ་པོ་དང་དབང་སྒྱུར་བ་པོ་དང་སླར་གསོ་བྱེད་
པ་པོར་གྱུར།
ཡོ་རོབ་གླིང་དང་ཨེ་ཞ་ཡ་ནུབ་མའི་ཤེས་རིག་ནི། འཇར་མན་པ་དང་སི་མེ་ཐེ་ཁ་པའི་
ཤེས་རིག་མ་ཡིན་པ་ལྟར། ཀྲུང་གོའི་ཤེས་རིག་ཀྱང་སོག་པོའི་གདོད་མའི་ཤེས་རིག་མིན།
ཀྲུང་གོའི་ཡ་ཐོག་གི་ཤེས་རིག་ནི་མི་རྒྱུད་ཤ་མདོག་ནག་ཞད་ཅན་དག་གི་ཤེས་རིག་ཡིན་
ཤས་ཆེ་ཞིང་། གནའ་བོའི་སུ་མེ་རེ་ཡའི་ཤེས་རིག་དང་ཨེ་ཇིབ་ཀྱི་ཤེས་རིག་དང་ཌབིཌིའི་
ཤེས་རིག་ལ་འབྲེལ་བ་ཡོད་པར་མངོན། ལོ་རྒྱུས་ཡིག་རིགས་སུ་བཀོད་དོན་ལྟར་ན། ཀྲུང་
གོའི་ཤེས་རིག་ལ་ཐོག་མ་ནས་གཅིག་གིས་གཅིག་བཏུལ་བ་དང་གཅིག་ལ་གཅིག་འདྲེས་
པའི་རྣམ་པ་བྱུང་འདུག གང་ལྟར་སྤྱི་ལོའི་སྔོན་གྱི1750ལོ་ནས་བཟུང་། ཀྲུང་གོ་ནི་རིམ་གྱིས་
རྒྱལ་ཕྲན་དུ་མ་འདུས་པའི་རྒྱལ་ཁབ་ཆེན་པོར་གྲུབ་སྟེ། རྒྱལ་ཕྲན་དག་གིས་རང་ཉིད་གོང་
མའི་མངའ་རིས་སུ་གྱུར་པ་མཚོན་བྱེད་ཀྱི་བླ་སྐྱེས་འབུལ་སྲོལ་ཡང་བྱུང་འདུག
སྤྱི་ལོའི་སྔོན་གྱི1125ལོར། རྒྱལ་རབས་ཧྲང་ནུབ་སྟེ་རྒྱལ་རབས་ཀྲོའུ་ཚུགས། རྒྱལ་
རབས་ཀྲོའུ་ནི་རྒྱལ་ཁབ་གཅིག་ཡིན་ཡང་། སྲིད་དབང་གཅིག་ཏུ་དམ་པོར་བསྒྲིལ་མ་ཐུབ་
པས་ལྷོད་པོའི་ངང་དུ་གནས། ཨེ་ཇིབ་ཀྱི་རྒྱལ་པོ་ཐོ་ལ་མེ་དང་རྒྱ་གར་གྱི་རྒྱལ་པོ་མྱ་ངན་
མེད་ཀྱི་དུས་སུའང༌། ཀྲོའུ་ཡི་ཆབ་སྲིད་ལྷོད་པོའི་རྣམ་པ་འདི་མ་ཉམས་པར་གནས་ཡོད་
པར་སྣང༌། རྒྱལ་རབས་ཀྲོའུ་རིམ་གྱིས་ཉམས་ནས་ཀྲུང་གོ་སིལ་བུར་ཐོར། སྐབས་དེར་བྱང་
ཕྱོགས་ནས་ཧོར་དམག་ཞུགས་ཏེ། ཀྲུང་གོའི་བྱང་ཕྱོགས་ཀྱི་ཡུལ་མང་པོ་ཧོར་གྱི་མངའ་འོག་
ཏུ་ཤོར། ཀྲུང་གོའི་རྒྱལ་ཕྲན་གྱི་རྒྱལ་པོ་དག་གིས་རང་བཙན་བྱས་པས་གོང་མར་བླ་སྐྱེས་
འབུལ་མཚམས་ཀྱང་ཆད། ཀྲུང་གོའི་ལོ་རྒྱུས་མཁས་པ་ཞིག་གིས། སྤྱི་ལོའི་སྔོན་གྱི་དུས་རབས་
དྲུག་པར་ཀྲུང་གོར་རྒྱལ་ཕྲན་སྟོང་ཕྲག་ལྔ་དྲུག་ཙམ་བྱུང་ཞེས་གསུངས། ཀྲུང་གོའི་ལོ་རྒྱུས་
སུ་སྐབས་འདིའི་རིང་གི་མིང་ལ་སིལ་མའི་དུས་སྐབས་ཟེར།
སིལ་མའི་དུས་སྐབས་སུ་ཀྲུང་གོ་རྒྱལ་ཕྲན་དུ་མར་ཐོར་ནའང་། རིག་གནས་ཀྱི་འཕེལ་
རྒྱུན་མ་ཆད་པ་མ་ཟད། ད་དུང་སྔར་ལས་ཇེ་དར་དུ་སོང་སྟེ། ཡུལ་གྲུ་མང་པོར་རང་གི་ཁྱད་
ཆོས་ལྡན་པའི་རིག་གནས་བྱུང༌། ཀྲུང་གོའི་ལོ་རྒྱུས་ལ་ཞིབ་པར་བརྟགས་ན། ཀྲུང་གོ་ལའང་
རང་གི་ཨ་སེན་སི། མཱ་སི་དྷུ་ནེ་ཡ། མའེ་ལི་ཐ་སི་དང་ཕར་གྷ་མ་ལྟ་བུ་བྱུང་ཡོད་པར་སྣང༌།
འདིའི་སྐོར་གྱི་ལོ་རྒྱུས་ང་ཚོར་རྒྱུས་དེ་ཙམ་མེད་པས། འདིར་རགས་པ་ཆེ་ལོང་ཙམ་བརྗོད་
པ་ལས།རྒྱུད་རིམ་ལྡན་ཞིང་ཆ་ཚང་བ་ཞིག་བརྗོད་མི་བཏུབ།
ལར་སྤྱི་ཚོགས་སུ་ཟིང་ཆ་ཆེ་བའི་དུས་སྐབས་སུ། མིའི་བློ་གྲོས་ལྷག་པར་འཕེལ་ཞིང་
མཁས་པའང་མང་དུ་འབྱོན་པར་སྣང༌། དཔེར་ན་གྷི་རེ་སི་སིལ་བུར་ཐོར་བའི་སྐབས་སུ་
མཚན་ཉིད་རིག་པའི་མཁས་དབང་བྱུང་བ་དང༌། རྫུ་དྷི་ཡ་བཅོམ་ནས་ཉམས་པའི་སྐབས་སུ་
མངོན་ཤེས་ཅན་མང་དུ་བྱུང་བ་དང་། ཀྲུང་གོར་རྒྱལ་ཕྲན་རྣམས་རང་བཙན་བྱས་ནས་སིལ་
མར་ཐོར་སྐབས་སུ།ཁུང་ཙི་དང་ལའོ་ཙིས་མཚོན་པའི་མཁས་པ་མང་པོ་བྱུང་བ་ལྟ་བུའོ། །
ཁུང་ཙི་ནི་སྐུ་དྲག་ཅིག་གི་ཁྱིམ་དུ་འཁྲུངས། ལུའུ་ཞེས་པའི་རྒྱལ་ཁབ་ཏུ་དཔོན་པོ་
མཛད་མྱོང་། ཁུང་ཙི་ལའང་གྷི་རེ་སི་པའི་བསམ་བློ་ལྟ་བུ་ཞིག་གིས་ཀུན་ནས་བསླངས་པས།
སློབ་གྲྭ་བཙུགས་ནས་དོན་གཉེར་ཅན་མང་པོ་ལ་སློབ་སྦྱོང་གི་མཐུན་རྐྱེན་སྦྱར་ཏེ། རིག་པ་
འཆད་ཉན་གྱི་འཕྲིན་ལས་རྒྱ་ཆེར་བསྐྱངས། སྐབས་དེར་ཀྲུང་གོའི་སྔར་སྲོལ་བཟང་པོ་ནུབ་
པས་ཁུང་ཙི་ཐུགས་ཤིན་ཏུ་མ་བདེ་བས། རྒྱལ་ཕྲན་རྣམས་ལ་ཉེ་བར་བྱོན་ནས་རང་གི་ཆབ་
སྲིད་དང་སློབ་གསོའི་ལྟ་བ་སྤེལ་ཏེ། འཚོ་བ་ལེགས་བཅོས་དང་སྤྱི་ཚོགས་ཡར་རྒྱས་གཏོང་
བར་འབད་འབུངས་ཚད་མེད་མཛད་ཀྱང་ངལ་བ་འབྲས་མེད་དུ་གྱུར། རྒྱལ་ཕྲན་དག་ལས་
ཁོང་གི་དགོངས་པ་དང་ལེན་བྱེད་པའི་རྒྱལ་པོ་བློ་དང་ལྡན་པ་གཅིག་བྱུང་ཡང༌། མཐར་
བློན་པོ་དག་གིས་ཕྲ་མ་བཅུག་པས་ཁུང་ཙིའི་ལྟ་བ་ལག་ལེན་དུ་འདེབས་མ་ཐུབ། ཡ་མཚན་
པ་ཞིག་ནི། དུས་འདི་ནས་དུས་རབས་ཕྱེད་དང་གཉིས་འདས་པའི་ཚེ། གྷི་རེ་སིའི་མཚན་
ཉིད་རིག་པའི་མཁས་པ་ཆེན་པོ་ཕེ་ལེ་ཐུས་ཀྱང་རྒྱལ་པོ་རྣམ་དཔྱོད་ཅན་ཞིག་འཚོལ་བཞིན་
པ་ན། ལས་དབང་ཞིག་གིས་སེ་སེ་ལིའི་གླིང་གི་རྒྱལ་ཁབ་སེ་རཱ་ཁེ་སིའི་རྒྱལ་པོ་དྷེ་ཨོ་ནེ་སེའུ་
སི་ཞེས་པས་ཕེ་ལེ་ཐུ་གདན་དྲངས་ནས་བློན་པོར་བསྐོས།
ཁུང་ཙི་ཐུགས་འདུན་མ་འགྲུབ་པར་ཚེ་ལས་འདས། ཁོང་ཐུགས་སྐྱོ་བས “འཇིག་རྟེན་
འདིར་རྒྱལ་པོ་མཁས་པ་ཞིག་མ་བྱུང་ན། ངའི་ལྟ་བ་དང་ལེན་བྱེད་མི་མེད། འོན་ཀྱང་ད་ནི་
ང་ནི་འཆི་བར་ཉེའོ” ཞེས་ཀྱང་གསུངས་པར་གྲགས། ཁུང་ཙི་ཚེ་ལས་འདས་ནའང་། ཁོང་
གི་ལྟ་བ་དང་བསྟན་བཅོས་ཀྱིས་མི་རབས་ཕྱི་མ་རྣམས་ལ་ནུས་པ་ཆེན་པོ་ཐོན་ཏེ། ཁོང་གི་
རུའུ་ལུགས་ཀྱི་བསྟན་པ་ནི་ཀྲུང་གོའི་ཆོས་ལུགས་ཆེན་པོར་གྱུར། ཁུང་ཙིའི་བསྟན་པ་དང་
ཐུབ་པའི་བསྟན་པ་དང་ལའོ་ཙིའི་བསྟན་པ་ནི་ཀྲུང་གོའི་བསྟན་པ་རྣམ་གསུམ་དུ་གྲགས།
བྱམས་སེམས་ནི་ཁུང་ཙིའི་དགོངས་པའི་སྙིང་པོ་ཡིན། ཤཱཀྱ་ཐུབ་པས་བདག་མེད་
རྟོགས་པ་རྩ་བར་བྱེད་པ་དང་། ཡ་ཧུ་དཱ་པས་གཞུང་སྲོང་བ་གལ་ཆེན་དུ་བརྩི་བ་དང་། གྷི་
རེ་སི་པས་ཤེས་བྱ་དོན་གཉེར་བྱེད་པ་གཙིགས་ཆེན་བྱེད་པ་ནང་བཞིན་དུ། ཁུང་ཙིས་ཀྱང་
ཡ་རབས་ཀྱི་སྤྱོད་པ་བསྐྱང་བ་ནི་གཙོ་བོར་བྱེད། འཇིག་རྟེན་འདིར་བྱོན་པའི་སྟོན་པ་རྣམས་
ལས། ཁུང་ཙིས་སྤྱི་སེམས་ནི་ཤིན་ཏུ་གལ་ཆེ་བར་བྱེད། སྐབས་དེར་ཟིང་ཆ་སྣ་ཚོགས་བྱུང་
ནས་ཆབ་འབངས་འཁྲུག་ལོང་གིས་མནར་བ་ཁུང་ཙིས་གཟིགས་པས། ཐུགས་སྡུག་བསྔལ་
གྱིས་མ་བཟོད་པས་རྒྱལ་ཁམས་བདེ་ལ་འགོད་པར་འབད་འབུངས་ཚད་མེད་བྱས། ཁུང་
ཙིས་མིས་རང་གི་སྤྱོད་པ་བསྡམས་ནས་ཡ་རབས་ཀྱི་སྤྱོད་པ་བཟང་པོ་སྐྱོང་དགོས་པར་
འདོད་པས། གནས་དང་གནས་མ་ཡིན་པའི་བླང་དོར་གྱི་ཚད་གཞི་བཟོས། ཁུང་ཙིས་རང་
ཉིད་ནན་གྱིས་གཅུན་ཐུབ་པ། ཞི་ཞིང་གུས་པ་ལྡན་པ། སྤྱི་སེམས་ཆེ་ཞིང་གཞུང་དོན་བསྒྲུབ་
པར་སྤྲོ་བ་ནི་གཞན་ཕན་གྱི་སེམས་དང་ལྡན་པའི་མི་ཚད་མ་ཞིག་ཡིན་པར་གསུངས། ཀྲུང་
གོའི་བྱང་རྒྱུད་ཀྱི་ཡུལ་གྲུ་རྣམས་ལ་ཁོང་གི་བསྟན་པ་ཤིན་ཏུ་རྒྱས།
ཀྲུང་གོར་ཁུང་ཙི་དང་དུས་མཉམ་དུ་ལའོ་ཙི་ཞེས་པའི་མཁས་པ་ཆེན་པོ་འཁྲུངས།
ལའོ་ཙིས་ལོ་མང་པོར་ཀྲོའུ་རྒྱལ་རབས་ཀྱི་དཔེ་མཛོད་གཉེར་པ་མཛད་ཅིང་། རིག་པའི་
གནས་མཐའ་དག་སྨྲ་བ་ལ་གཞན་དྲིང་མི་འཇོག་པའི་སྤོབས་པ་ཐོབ། ལའོ་ཙིའི་ལྟ་བ་ནི་
ཁུང་ཙིའི་ལྟ་བ་ལས་ཤིན་ཏུ་ཟབ་ཅིང་རྟོགས་དཀའ།། ལའོ་ཙིས་དུས་དང་རྣམ་པ་ཀུན་ཏུ་
སེམས་ཆགས་ཞེན་དང་བྲལ་ཞིང་གཙང་མར་གནས་ཐུབ་ན། སྐྱིད་འདོད་དང་དབང་
གྲགས་བསྙེག་པའི་འདམ་དུ་མི་ཚུད་པར་གསུངས། ལའོ་ཙིའི་བརྩམས་ཆོས་ཀྱི་དོན་འདུས་
ཆེ་ཞིང་རྟོགས་དཀའ་བས། གབ་ཚིག་བཞིན་དུ་གབ་དོན་ཤིན་ཏུ་དཔོག་དཀའ། ལའོ་ཙི་
ཚེ་ལས་འདས་རྗེས་སུ། ཁོང་གི་ལྟ་བ་ལའང་ཤཱཀྱ་ཐུབ་པའི་བཀའ་བཞིན་གཞན་གྱིས་བཟོ་
བཅོས་ཅི་རིགས་བྱས་ཤིང༌། རྗེས་འཇུག་དག་གིས་དེ་ལ་སྡོམ་ཁྲིམས་ཉག་ཉོག་མང་པོ་དང་
རྨོངས་དད་ཀྱི་བསམ་བློ་མི་ཉུང་བ་བསྲེས་པས་མཚར་པོར་གྱུར།
ཀྲུང་གོའི་རིག་གནས་ཀྱི་འཕེལ་རིམ་ཡང་རྒྱ་གར་གྱི་རིག་གནས་ཀྱི་འཕེལ་ཚུལ་ལྟར།
བསམ་བློ་གསར་པ་དག་གིས་མིའི་རིགས་བྱིས་པའི་གནས་སྐབས་སུ་བྱུང་བའི་གདོད་མའི་
བསམ་བློ་དང་གཏམ་རྒྱུད་ཁྱད་མཚར་པོ་སྣ་ཚོགས་ལ་འཐབ་རྩོད་བྱ་དགོས་ཀྱི་ཡོད།བསམ་
བློ་གསར་རྙིང་གི་འཐབ་རྩོད་ལས་ནམ་ཡང་རྙིང་པ་དབང་ཆེ་བར་ཕྱིན་ནས། བསམ་བློ་
གསར་པར་ཆོ་ག་རྙིང་བ་དང་མཚར་པོ་ཤ་སྟག་བཙན་གྱིས་སྲེ་བར་བྱེད། ཚང་མས་ཤེས་
གསལ་ལྟར། ཀྲུང་གོར་རྒྱལ་བའི་བསྟན་པ་དང་ལའོ་ཙིའི་ཆོས་གཉིས་ཀ་ལ་དགོན་པ་དང་
མཆོད་དཔོན་དང་དགེ་འདུན་པ་དང་གསོལ་མཆོད་བྱེད་སྲོལ་སོགས་བྱུང་འདུག་ཆོས་བྱེད་
ལུགས་འདི་དག་ལ་གནའ་བོའི་ཨེ་ཇིབ་དང་སུ་མེ་རེ་ཡའི་མཆོད་དཔོན་གྱིས་གསོལ་མཆོད་
བྱེད་སྲོལ་ལྟ་བུའི་མཚོན་དོན་མེད་ན་ཡང༌། ཆོས་བྱེད་སྟངས་ཀྱི་ཆ་ལ་གནའ་བོའི་སྲོལ་རྙིང་
མིག་མཐོང་གཟུགས་གྲུབ་ཏུ་ལུས་ཡོད། འོན་ཀྱང་ཁུང་ཙིའི་ཆོས་དེ་འདྲ་མ་ཡིན་ཏེ། ཁུང་
ཙིས་མཛད་པའི་བསྟན་བཅོས་རྣམས་ཚིག་ཉུང་ཞིང་དོན་གསལ་བ་དང་གོ་བདེ་པོར་ཡོད་
པས། ཁོང་གི་ལྟ་གྲུབ་རྗེས་འཇུག་རྣམས་གཅིག་ནས་གཅིག་ལ་ཕྱིན་ཅི་མ་ལོག་པར་བརྒྱུད་
དེ། ཕྱི་རབས་པར་བཟོ་བཅོས་སླད་འཇུག་བྱ་བའི་གོ་སྐབས་མ་བྱུང༌།
ཀྲུང་གོར་ལྷོ་ཕྱོགས་ཀྱི་འབྲི་ཆུའི་རྒྱུད་ཕལ་ཆེ་བར་ལའོ་ཙིའི་ཆོས་དར་ཞིང༌། བྱང་
ཕྱོགས་རྨ་ཆུའི་རྒྱུད་ཕལ་ཆེ་བར་ཁུང་ཙིའི་ཆོས་དར། ཀྲུང་གོར་ཁུང་ཙི་དང་ལའོ་ཙིའི་ལྟ་
གྲུབ་མི་མཐུན་པ་གཉིས་བྱུང་བ་ནས་བཟུང་། རྒྱལ་ཁབ་འདིའི་བྱ་བ་ཆེ་ཕྲ་མཐའ་དག་ལ་
ལྷོ་བྱང་གི་ལྟ་ཚུལ་མ་མཐུན་པས་འགལ་བ་སྣ་ཚོགས་བྱུང༌། ཕྱིས་ཀྱི་ནན་ཅིན་དང་པེ་ཅིན་
འགལ་ཟླར་གྱུར་པའང་རྒྱུ་དེ་ལས་མ་འདས། ཀྲུང་གོའི་བྱང་པ་རྣམས་ཡིད་གཞུངས་ཤིང་
རྙིང་ཞེན་ཆེ་ལ། ལྷོ་པ་རྣམས་དོགས་སློང་གི་སྙིང་སྟོབས་ཆེ་ཞིང་དངོས་ཐོག་ཏུ་གཞོལ་
བའི་སྤྲོ་བ་ཆེ།
སྤྱི་ལོའི་སྔོན་གྱི་དུས་རབས་དྲུག་པར། རྒྱལ་རབས་ཀྲོའུ་རིམ་གྱིས་ཉམས་ཏེ། རྒྱལ་ཕྲན་
བར་གྱི་ཟིང་འཁྲུག་ཆེ་བར་ཕྱིན། ལའོ་ཙིས་དཔོན་གནས་ནས་རྩ་དགོངས་ཞུས་ཏེ། གནས་
དབེན་པ་འགྲིམས་ནས་བྱ་བཏང་གི་འཚོ་བས་དུས་འདའ་བར་བྱས།
སྐབས་འདིར་ཀྲུང་གོའི་བྱང་ཕྱོགས་སུ་ཆི་དང་ཆིན་དང་འབྲུ་ཆུའི་རྒྱུད་ཀྱི་ཁྲུའུ་སྟེ་
རྒྱལ་ཁབ་སྟོབས་ཤུགས་ཅན་གསུམ་བྱུང༌། ཁྲུའུ་ནི་འབྲུ་ཆུའི་རྒྱུད་ཀྱི་དམག་ཤེད་ཤིན་ཏུ་
ཆེ་བའི་རྒྱལ་ཁབ་ཅིག་ཡིན། རྒྱལ་ཁབ་ཆི་དང་ཆིན་སྦྲེལ་པོས་ཁྲུའུ་བཏུལ། རྗེས་སུ་ཆིན་གྱི་
སྟོབས་ཤུགས་ཆེ་བར་ཕྱིན། རྒྱ་གར་གྱི་རྒྱལ་པོ་མྱ་ངན་མེད་ཀྱི་དུས་ཙམ་ལ། ཆིན་གྱི་རྒྱལ་
པོས་རྒྱལ་རབས་ཀྲོའུ་ཡི་སྲིད་དབང་ཕྲོགས། སྤྱི་ལོའི་སྔོན་གྱི246ལོར། རྒྱལ་སྲས་ཆིན་ཧྲི་ཧོང་
གིས་རྒྱལ་ས་བཟུང༌། ཆིན་ཧྲི་ཧོང་གིས་སྤྱི་ལོའི་སྔོན་གྱི220ལོར་གོང་མའི་རྒྱལ་ཁབ་བཙུགས།
ཆིན་ཧྲི་ཧོང་ནི་ཀྲུང་གོའི་གོང་མའི་ཐོག་མ་ཡིན་པར་གྲགས།
ཆིན་ཧྲི་ཧོང་གིས་རྒྱལ་སྲིད་ལོ་སུམ་ཅུ་སོ་དྲུག་ལ་བསྐྱངས་ཤིང༌། སྲིད་འཛིན་ཡུན་
གོང་མ་ཨ་ལི་ཁ་གཟན་དྷ་ལས་རིང༌། ཀྲུང་གོ་ལ་མཚོན་ན། ཆིན་ཧྲི་ཧོང་གིས་སྲིད་དབང་
གཅིག་བསྒྲིལ་བྱས་ནས་དབང་བསྒྱུར་བ་འདིས། ཀྲུང་གོའི་ལོ་རྒྱུས་ནི་སྟོབས་འབྱོར་མངའ་
ཐང་ཆེ་བའི་དུས་རབས་གསར་པ་ཞིག་ཏུ་སླེབས་ཡོད་པ་མཚོན།བྱང་ཕྱོགས་ཀྱི་ཧོར་དམག་
ཟློག་ཐབས་སུ། ཆིན་ཧྲི་ཧོང་གིས་རྒྱལ་ཁབ་ཀྱི་སྟོབས་ཤུགས་ཡོད་དགུ་ཕྱུང་ནས་རྒྱ་ནག་
ལྕགས་རི་བསྐྲུན།

ལེའུ་སོ་གཅིག་པ། རོམ་གོང་མའི་རྒྱལ་ཁབ་བྱུང་ཚུལ།

རི་དང་ཆུ་སོགས་ས་ཁམས་ཀྱི་འགལ་རྐྱེན་སྣ་ཚོགས་ཀྱིས།ཡུལ་དང་ཡུལ་བར་གྱི་ཤེས་
རིག་གི་འབྲེལ་ལམ་བཅད། དཔེར་ན་རྒྱ་གར་ནུབ་བྱང་གི་མཐའ་མཚམས་ལ་རི་མཐོན་པོ་
ཡོད་པ་དང་། ཨེ་ཞ་ཡ་དབུས་མ་དང་རྒྱ་གར་གྱི་ཡུལ་ནང་ཁུལ་དག་ལའང་རི་ཡི་ཕྲེང་བས་
ཀུན་ནས་བསྐོར་ཡོད་པ་ལྟ་བུའོ། །ས་གཞིའི་ཆགས་སྟངས་ཀྱི་དབང་གིས། ཡུལ་འདི་དག་གི་
ཤེས་རིག་བར་ལ་འབྲེལ་འདྲིས་མ་བྱུང་ནའང༌།ཡུལ་འདི་དག་གི་ཤེས་རིག་བར་ལ་མཚུངས་
ཆོས་མི་ཉུང་བ་ཡོད་པར་མངོན།
མིའི་རིགས་ཀྱི་ཡ་ཐོག་གི་ལོ་སྟོང་ཕྲག་འགའ་ཡི་རིང་དུ། འཇིག་རྟེན་རྙིང་པའི་ཆུ་བོ་
ཆེན་པོའི་རྒྱུད་གནམ་གཤིས་དྲོ་ཞིང་ས་གཤིན་པོ་རྣམས་ལ། གནའ་བོའི་ཉི་རྡོའི་རིག་གནས་
ཆེས་ཆེར་དར་ཞིང་། ལྷ་ཁང་དག་ལ་མཆོད་དཔོན་གྱིས་གཙོར་བྱེད་པའི་ལྷ་མཆོད་བྱེད་
སྲོལ་རིམ་གྱིས་དར། ཉི་རྡོའི་རིག་གནས་ཀྱི་སྲོལ་འབྱེད་པ་པོ་ནི། ལེའུ་སྔོན་མར་བཤད་པའི་
མིའི་རིགས་ཀྱི་རིགས་རྒྱུད་གཙོ་བོ་སྟེ་མི་རྒྱུད་ཤ་མདོག་ནག་ཞད་ཅན་རྣམས་ཡིན། རྗེས་སུ་
འབྲོག་པ་རྣམས་ཀྱིས་དུས་ཀྱི་འགྱུར་བ་ལྟར་རུ་སྤོ་བཞིན་ཡུལ་གྲུ་མང་པོ་དབང་དུ་བསྡུས་
ཏེ། འབྲོག་སྐད་དང་འབྲོག་པའི་ཡུལ་སྲོལ་ཡང་རིམ་གྱིས་ཡ་ཐོག་གི་གདོད་མའི་ཤེས་རིག་
ལ་འདྲེས། འབྲོག་པ་གར་སླེབས་ཀྱི་ཡུལ་ག་ལ་བའི་ཤེས་རིག་ལ་འགྱུར་བ་བྱུང་སྟེ། མི་རིགས་
དེའི་གདོད་མའི་ཤེས་རིག་འཕེལ་རྒྱས་བྱུང་བ་མ་ཟད། འབྲོག་པ་རང་གི་ཤེས་རིག་ཀྱང་
དར་རྒྱས་ཆེན་པོ་བྱུང་། སི་མེ་ཐེ་ཁ་པ། ཨི་ལཱ་མའེ་ཐ་པ། ཡོ་རོབ་བྱང་ཁའི་མིས་དྷ་པ། གྷི་རེ་
སི་པ། པར་སིག་པ་སོགས་ཀྱིས་མེ་སེ་བྷི་ཐེ་མེ་ཡའི་ཡུལ་དུ་ཤེས་རིག་གསར་པ་སྣ་ཚོགས་
སྤེལ། གྷི་རེ་སི་པས་ཨེ་ཇིའི་རྒྱ་མཚོའི་ཤེས་རིག་དང༌། ཨཱརྱའི་རིགས་ཀྱིས་རྒྱ་གར་གྱི་ཤེས་
རིག་ཇེ་རྒྱས་སུ་བཏང་། ཨེ་ཇིབ་ཡུལ་དུ། མི་རྣམས་ལྷ་མཆོད་སྲོལ་ལ་རྨོངས་ཞེན་ཤིན་ཏུ་ཆེ་
བས། མི་རིགས་གཞན་པའི་རིག་གནས་ཀྱི་ཤུགས་རྐྱེན་དེ་འདྲ་མ་ཐོན། ཧོར་རྣམས་ཀྲུང་གོར་
ལན་མང་དུ་ཞུགས་མཐར། རང་ཉིད་རྒྱ་རིགས་ལ་ཐིམ། རྒྱ་གར་བྱང་ཕྱོགས་དང་གྷི་རེ་སི་
ལ་ཨཱརྱའི་ལུགས་སྲོལ་དར་བ་དང་། མེ་སེ་བྷི་ཐེ་མེ་ཡའི་ཡུལ་ལ་སི་མེ་ཐེ་ཁ་པ་དང་ཨཱརྱའི་
ལུགས་སྲོལ་དར་བ་ལྟར། ཀྲུང་གོར་ཡང་སོག་པོའི་སྲོལ་དར། འབྲོག་པ་གྲོང་ཁྱེར་དུ་ཞུགས་
ནས་གཏོར་བརླག་ཅི་རིགས་བྱས་ཀྱང་ཕན་ཐོགས་ཀྱང་བྱུང་བ་དཔེར་ན། འབྲོག་པས་ཀུན་
སྤྱོད་གསར་བཅོས་དང་། རང་མོས་ཀྱིས་རྟོག་ཞིབ་བྱེད་སྲོལ་སྤེལ་ཅིང་། གདོད་མའི་དད་
མོས་རྙིང་པ་ལ་དོགས་སློང་བྱས་ཏེ། ལྷ་ཁང་གི་མུན་པ་མཐུག་པོ་དེ་བློ་གྲོས་ཀྱི་སྣང་བ་
དཀར་པོས་བསལ་བར་བྱས། འབྲོག་པས་ལྷ་དང་མཆོད་དཔོན་ལ་དད་གུས་མི་བྱེད་ཅིང་།
རང་སྡེའི་མི་ཕལ་པ་ནས་རྣམ་དཔྱོད་ཅན་བཀྲབས་ཏེ་འགོ་དཔོན་དུ་བཀུར་བའི་སྲོལ་བྱུང་།
སྤྱི་ལོའི་སྔོན་གྱི་དུས་རབས་དྲུག་པ་ནས་ལོ་བརྒྱ་ཕྲག་འགའི་རིང་ལ། མིའི་རིགས་ཀྱིས་
གདོད་མའི་ལུགས་སྲོལ་རྙིང་པ་རྣམས་རིམ་གྱིས་དོར་ཏེ། རིག་པ་དོན་གཉེར་བྱེད་པ་དང་
ཀུན་སྤྱོད་བཟང་པོ་སྐྱོང་འདོད་ཀྱི་བསམ་བློ་གསར་པ་བྱུང་། ལར་བསམ་བློ་འདི་མིའི་རིགས་
ཀྱི་ལོ་རྒྱུས་ཀྱི་འཕེལ་རིམ་ལ་འགྲོགས་ནས་ཡོད་ཀྱང༌། སྐབས་འདི་ནས་བསམ་བློ་འདི་བག་
ལ་མ་ཞ་བར་མངོན་པར་གསལ་བར་གྱུར། སྔར་ཡི་གེའི་འབྲི་ཀློག་ནི་མཆོད་དཔོན་ཁོ་ནར་
དབང་ཡང༌།སྐབས་འདི་ནས་བཟུང་། དབང་སྒྱུར་གྲལ་རིམ་དང་འབྱོར་ལྡན་གྲལ་རིམ་གྱིས་
ཀྱང་ཡི་གེའི་འབྲི་ཀློག་སྦྱོང་བའི་སྲོལ་བྱུང་། རྟའི་སྤྱོད་སྒོ་ཇེ་མང་དུ་སོང་ཞིང་། ལམ་ཡང་ཇེ་
ཡངས་དང་ཇེ་ལེགས་སུ་གྱུར་པར་བརྟེན། ཡུལ་སྐོར་དང་འགྲིམ་འགྲུལ་སྟབས་ཇེ་བདེ་དང་
འགྲོས་ཇེ་མགྱོགས་སུ་ཕྱིན།ཚོང་ལས་སྟབས་བདེར་གཏོང་བྱེད་དངུལ་ལུགས་མ་བཟོས།
འདིར་ཤར་ཕྱོགས་ཀྱི་ཀྲུང་གོའི་སྐོར་རེ་ཞིག་བཞག་ནས། ས་དབུས་རྒྱ་མཚོའི་ནུབ་
རྒྱུད་ཀྱི་སྐོར་ཅུང་ཟད་བརྗོད་པར་བྱའོ། །ཡུལ་འདིར་མིའི་རིགས་ཀྱི་ལོ་རྒྱུས་ལ་ཤན་སྟོབས
ཤིན་ཏུ་ཆེ་བའི་རོམ་ཞེས་བྱ་བ་བྱུང་། རོམ་ནི་འཛམ་གླིང་གི་སྔོན་བྱོན་རྒྱལ་ཁབ་རྣམས་ལས་
གཙོ་བོ་ཞིག་ཡིན་ནོ། །
དེབ་འདིར་ཨི་ཐ་ལིའི་ལོ་རྒྱུས་ད་ཕན་བཤད་མེད་པས་ཅུང་ཟད་བརྗོད་ན། སྤྱི་ལོའི་
སྔོན་གྱི1000ལོར། ཨི་ཐ་ལི་ནི་རི་མང་ཞིང་ནགས་ཆེ་བ་དང༌། མི་གྲངས་ཤིན་ཏུ་ཉུང་བའི་
རྒྱལ་ཁབ་ཅིག་ཡིན། ནམ་ཞིག་ཨཱརྱའི་རིགས་རྣམས་ཨི་ཐ་ལིའི་ཕྱེད་གླིང་དུ་གཅིག་རྗེས་
གཉིས་མཐུད་ཀྱིས་འོངས་ཏེ། གྲོང་ཁྱེར་ཆུང་ངུ་མི་ཉུང་བ་བྱུང༌། ཕྱེད་གླིང་འདིའི་ལྷོ་ཕྱོགས་
སུ་གྷི་རེ་སི་པ་མང་པོ་གཞིས་གཏན་ཆགས་བྱས་ནས་བསྡད། གྲོང་ཁྱེར་ཕེ་སེ་ཐམ་གྱི་གནའ་
ཤུལ་ལ་བརྗིད་ཉམས་ཤིན་ཏུ་ཆེ་ཚུལ་ལ་བརྟགས་ན། གནའ་བོར་གྷི་རེ་སི་པ་སྡོད་ཡུལ་
རྣམས་དར་རྒྱས་ཧ་ཅང་ཆེ་བར་སྣང་། ཨེ་ཇི་པ་དང་ཤིན་ཏུ་འདྲ་ཞིང་ཨཱརྱའི་རིགས་མ་ཡིན་
པའི་མི་རིགས་ཨི་ཐུ༷་རེ་ཡ་པ་ནི་ཕྱེད་གླིང་འདིའི་ཡུལ་དབུས་སུ་གནས། མི་རིགས་འདིས་
ཨཱརྱའི་ཚོ་བ་མང་པོ་དབང་དུ་བསྡུས། གྲོང་ཁྱེར་རོམ་ནི་ཆུ་བོ་ཐའེ་བྷའི་འགྲམ་གྱི་ཚོང་
འདུས་གྲོང་ཁྱེར་ཆུང་ངུ་ཞིག་རིམ་གྱིས་དར་ནས་བྱུང་བ་ཡིན། གྲོང་ཁྱེར་འདིའི་མི་ཕལ་ཆེ་
བས་ལཱ་ཐེན་སྐད་སྨྲ་ཡང་།ཁོ་ཚོའི་རྒྱལ་པོ་ཨི་ཐྲོ་རེ་ཡ་པ་ཞིག་ཡིན།
གནའ་རབས་ལོ་རྒྱུས་ཀྱི་ཡིག་ཆར། གྲོང་ཁྱེར་རོམ་ནི་སྤྱི་ལོའི་སྔོན་གྱི753ལོར་བསྐྲུན་
པར་བཤད། ལོ་ཚིགས་འདིའི་དབང་དུ་བྱས་ན། གྲོང་ཁྱེར་རོམ་སྐྲུན་པའི་དུས་ནི་ཧྥེ་ནེ་ཞེ་
ཡ་པས་གྲོང་ཁྱེར་ཁཱ་ཐེ་ཇི་སྐྲུན་པའི་དུས་ལས་དུས་རབས་ཕྱེད་ཀྱིས་འཕྱིས་པ་སྟེ། ཨུ་ལེམ་
ཕེ་ཡའི་ལུས་རྩལ་འགྲན་ཚོགས་སྐབས་དང་པོ་འཚོགས་ནས་ལོ་ཉེར་ལྔ་འདས་པའི་དུས་སུ་
བསྐྲུན་པར་མངོན། འོན་ཀྱང་རོམ་གྱི་ཁྲོམ་ཆེན་པོའི་གནའ་ཤུལ་ལས་རྙེད་པའི་ཨི་ཐྲི་རེ་ཡ་
པའི་བང་སོ་ལ་བརྟགས་ན། གྲོང་ཁྱེར་འདི་སྤྱི་ལོའི་སྔོན་གྱི753ལོའི་སྔོན་དུ་བསྐྲུན་པར་སྣང་
སྤྱི་ལོའི་སྔོན་གྱི་དུས་རབས་དྲུག་པ་ནི། མིའི་རིགས་ཀྱི་ལོ་རྒྱུས་སུ་སྒྲོན་མེའི་བསྐལ་
པ་ལྟ་བུ་ཡིན། སྤྱི་ལོའི་སྔོན་གྱི510ལོར། གྲོང་ཁྱེར་རོམ་གྱི་ཨི་ཐྲི་རེ་ཡ་པའི་རྒྱལ་པོ་ཁྲི་ལས་
ཕབ་སྟེ། རོམ་དུ་སྐུ་དྲག་ལམ་ལུགས་ཀྱི་སྤྱི་མཐུན་རྒྱལ་ཁབ་བཙུགས། སྐུ་དྲག་དག་གིས་སྲིད་
དབང་བཟུང་ནས་རྒྱལ་ཁབ་ལ་དབང་བསྒྱུར། རོམ་དང་གྷི་རེ་སིའི་སྐུ་དྲག་ལམ་ལུགས་ཀྱི་
སྤྱི་མཐུན་རྒྱལ་ཁབ་བར་ལ། རོམ་པས་ལཱ་ཐེན་སྐད་བཤད་པའི་ཁྱད་པར་ཙམ་ལས། ངོ་བོའི་
ཆ་ལ་ཁྱད་པར་ཅི་ཡང་མེད།
དེའི་རྗེས་ཀྱི་ལོ་བརྒྱ་ཕྲག་འགའི་རིང་ལ། རོམ་གྱི་མི་སེར་དཀྱུས་མ་རྣམས་ཀྱིས། སྐུ་
དྲག་དག་ལ་འཐབ་རྩོད་རྒྱུན་ཆད་མེད་པར་བྱས་ནས་རང་དབང་དང་སྲིད་དོན་ལ་འཇུག་
དབང་བརྩད། གྷི་རེ་སིའི་ལོ་རྒྱུས་སུའང་འཐབ་རྩོད་དེ་འདྲ་ལན་མང་དུ་བྱུང་ཞིང༌། གྷི་རེ་
སི་པས་དེ་ལ་སྐུ་དྲག་སྲིད་དབང་དང་དཀྱུས་མའི་སྲིད་དབང་གི་འཐབ་རྩོད་ཟེར། རོམ་གྱི་
སྐུ་དྲག་དང་དཀྱུས་མས་སྲིད་དབང་བརྩད་མཐར། སྐུ་དྲག་གི་ཆབ་སྲིད་ཀྱི་ཁྱད་དབང་ཕལ་
ཆེ་བ་མེད་པར་བཟོས་ནས། སྐུ་དྲག་དང་མི་སེར་དཀྱུས་མའི་དབང་ཆ་འདྲ་མཉམ་དུ་གྱུར་
ཏེ། མི་སེར་དཀྱུས་མར་རྒྱལ་ཁ་ཆེན་པོ་ཐོབ། རོམ་པས་མི་རིགས་གཞན་དང་བསྲེ་མི་རུང་
བའི་བསམ་བློ་རྙིང་པ་དེ་རིམ་གྱིས་དོར་ཅིང༌། ཕྱི་མི་མང་པོ་རོམ་དུ་འོང་བཅུག་པས། རོམ་
གྱི་མི་གྲངས་འཕེལ་ཞིང་ཚོང་འདུས་ཀྱི་ཡོ་ལང་ཆེ་བར་སོང༌། རོམ་གྱི་རྒྱལ་ཁབ་ནང་ཁུལ་དུ་
འཐབ་རྩོད་ཇི་ལྟར་བྱས་ཀྱང་། རོམ་པའི་མངའ་ཁོངས་སྐྱེད་འདོད་ཀྱི་ཧམ་སེམས་ཆེན་པོ་དེ་
ནམ་ཡང་མ་ཉམས།
སྤྱི་ལོའི་སྔོན་གྱི་དུས་རབས་ལྔ་པ་ནས་བཟུང༌། རོམ་པས་མངའ་ཁོངས་རྒྱ་བསྐྱེད།
འདིའི་སྔོན་དུ་རོམ་པ་དང་ཨི་ཧྥུ་རེ་ཡ་པ་གཉིས་ལན་དུ་མར་འཐབས་པར། རོམ་པ་ཕམ་
ཞིང་རྒྱལ་ཁ་ལན་གཅིག་ཀྱང་མ་ལོན། ཨི་ཐྲི་རེ་ཡ་པའི་མཁར་ཝེ་ཡེས་ཞེས་པ་ནས་གྲོང་
ཁྱེར་རོམ་ལ་སྤྱི་ལེ་བཅུ་གྲངས་ལས་མེད་ཀྱང༌། རོམ་པས་ཨི་ཐྲི་རེ་ཡ་པའི་མཁར་རྫོང་འདི་
མ་ལོན། སྤྱི་ལོའི་སྔོན་གྱི474ལོར། སེ་སེ་ལི་གླིང་གི་གྲོང་ཁྱེར་སེ་རཱ་ཁེ་སི་ནས་གྷི་རེ་སའི་
དཔུང་ལྷགས་ནས། ཨི་ཐྲི་རེ་ཡ་པའི་དམག་གྲུའི་དཔུང་ཆམ་ལ་ཕབ། དེ་དང་ཆབས་ཅིག་
ཡོ་རོབ་བྱང་པའི་གྷོལ་དམག་ཞུགས་ནས་ཨི་ཐུ་རེ་ཡ་པར་གཡུལ་ཆེན་པོ་སྤྲད། རོམ་དམག་
དང་གྷོལ་དམག་སྦྲེལ་པོས་ཨི་ཐྲི་རེ་ཡ་པ་བཅོམ་སྟེ། ཨི་ཐྲི་རེ་ཡ་པ་སྐབས་དེ་ཤེད་ནས་
ལོ་རྒྱུས་ཀྱི་གར་སྟེགས་ནས་གར་སོང་ཆ་མེད་དུ་གྱུར་ཅིང་། མཁར་ཝེ་ཡེས་ཀྱང་རོམ་པས་
བཟུང་། སྤྱི་ལོའི་སྔོན་གྱི390ལོར། གྷོལ་དམག་གིས་གྲོང་ཁྱེར་རོམ་བཅོམ་ནས་མངའ་རིས་སུ་
བཅུག་ཀྱང་། རྗུ་ཕི་ཐའི་ལྷ་ཁང་གྷོལ་དམག་གིས་གཏོར་མ་ཐུབ། བཤད་རྒྱུན་ལ། གྷོལ་དམག་
གིས་མཚན་མོར་ལྷ་ཁང་ལ་འཇབ་རྒོལ་བྱེད་ཚེ་ཆུ་སྐྱར་དཀྲོགས་ནས་བྱ་ཤོར་བས། གྷོལ་
དམག་གི་འཐབ་ཇུས་ལམ་ལྷོངས་མ་བྱུང་བར་གྲགས། རོམ་པས་གྷོལ་པར་དངུལ་མང་པོ་
བྱིན་པས།གྷོལ་དམག་དེ་ནས་ཨི་ཐ་ལིའི་བྱང་རྒྱུད་དུ་ཕྱིར་ལྡོག་སྟེ་འཁྲུག་ལོང་རེ་ཞིག་ལ་ཞི།
གྷོལ་དམག་རོམ་ལ་ཞུགས་པས་རོམ་པའི་དཔའ་མ་ཉམས་པ་མ་ཟད། རོམ་པའི་ངར་
ཤུགས་སྔར་ལས་ཆེ་བར་གྱུར། རོམ་པས་ལོ་འགའ་ལ་འབད་རྩོལ་བྱས་པས་རོམ་གྱི་སྟོབས་
ཤུགས་ཆེ་བར་ཕྱིན།སྤྱི་ལོའི་སྔོན་གྱི300ལོར།རོམ་པས་ཨི་ཐྲི་རེ་ཡ་པ་དབང་དུ་བསྡུས་ཤིང་།
ཨི་ཧྥུ་རེ་ཡ་པ་རིམ་གྱིས་རོམ་པའི་རིགས་སུ་གྱུར། ཆུ་བོ་ཨར་ནོ་ནས་གྲོང་ཁྱེར་ནེ་ཕོལ་སིའི་
བར་གྱི་ཨི་ཐ་ལིའི་ཡུལ་དབུས་ཀྱི་ཆ་ཀུན་རོམ་གྱི་མངའ་རིས་སུ་གྱུར། རོམ་པས་ཨི་ཐ་ལི་
དབང་དུ་བསྡུས་པ་དང༌། ཨ་ལི་ཁ་གཟན་དྷས་རྒྱ་གར་དང་ཨེ་ཇིབ་དབང་དུ་བསྡུས་པ།
གོང་མ་ཧྥེ་ལེ་ཕུས་མཱ་སི་དྷུ་ནེ་ཡ་དང་གྷ་རེ་སི་དབང་དུ་བསྡུས་པ་རྣམས་དུས་མཉམ་ཡང་།
ཨ་ལི་ཁ་གཟན་དྷའི་གོང་མའི་རྒྱལ་ཁབ་སིལ་བུར་ཐོར་བའི་སྐབས་སུ། རོམ་པ་རྣམས་ནི་
ནུབ་གླིང་གི་ཤེས་རིག་དར་བའི་འཇིག་རྟེན་གྱི་དབང་པོར་གྱུར་ཏོ།
རོམ་གོང་མའི་རྒྱལ་ཁབ་ཀྱི་བྱང་ཕྱོགས་སུ་གྷོལ་པ་གནས་ཤིང༌། ལྷོ་ཕྱོགས་ཨི་ཐ་ལི་
ཕྱེད་གླིང་རྐང་པའི་དབྱིབས་ལྟ་བུའི་སོར་རྩེ་དང་ཕྱི་རྟིང་གི་ཆ་རྣམས་དང་། སེ་སེ་ལི་གླིང་
ལ་གྷི་རེ་སིའི་ཡུལ་གྱར་པ་རྣམས་གནས། རོམ་དང་གྷོལ་གྱི་མཐའ་མཚམས་སུ། རོམ་པས་
གྷོལ་དམག་འགོག་བྱེད་དུ་རྫོང་མང་དུ་བརྩིགས། གྲོང་ཁྱེར་ཐ་རན་ཐམ(དེང་གི་གྲོང་ཁྱེར་
ཐ་རན་ཐོ)དང་སེ་སེ་ལི་གླིང་གི་གྲོང་ཁྱེར་སེ་རཱ་ཁེ་སི་ལ་རོམ་པའི་གནོད་འཚེ་ཆེན་པོ་
བྱུང་། གྲོང་ཁྱེར་འདི་དག་གིས་རོམ་དམག་ཟློག་ཐབས་སུ་རང་གི་རྒྱབ་དཔུང་བཙལ།
ཨ་ལི་ཁ་གཟན་དྷའི་གོང་མའི་རྒྱལ་ཁབ་སིལ་བུར་ཐོར་རྗེས། མངའ་འོག་གི་དམག་
དཔོན་དག་གིས་ཁོའི་རྒྱལ་ཁམས་བགོ་བཤའ་བྱས་ཚུལ་ལེའུ་སྔོན་མར་བཤད་ཟིན། དམག་
དཔོན་དག་གིས་རྒྱལ་ཁམས་བགོ་བཤའ་བྱེད་པའི་སྐབས་སུ།ཨ་ལི་ཁ་གཟན་དྷ་དང་རིགས་
རུས་གཅིག་པ་ཕི་ར་སི་ཞེས་པ་ཞིག་ཡོད་པ་དེས་ཨི་ཕེ་ར་སི་གོང་མའི་རྒྱལ་ཁབ་བཙུགས།
རྒྱལ་པོ་འདིས་ཨེ་དྲི་ཨ་ཐི་ཁའི་རྒྱ་མཚོ་ནས་ཨི་ཐ་ལི་ཕྱེད་གླིང་གི་ཕྱི་རྟིང་གི་ཆ་དང་བཅས་
པའི་ཡུལ་ཐམས་ཅད་རྒྱལ་ཁབ་འདིའི་མངའ་ཁོངས་སུ་བསྡུས། ཕི་ར་སི་ཧམ་སེམས་ཤིན་ཏུ་
ཆེ། ཁོང་གིས་གྷི་རེ་སི་ཆེན་པོའི་གོང་མ་ཧྥེ་ལེ་ཕུ་དཔེར་བྱས་ནས།ཐ་རན་ཐམ། སེ་རཱ་ཁེ་སི་
དང་དེའི་མཐའ་སྐོར་གྱི་ཡུལ་གྲུ་མཐའ་དག་དབང་དུ་བསྡུ་བའི་སྟ་གོན་བྱས། ཕི་ར་སི་ལ་
རྐང་དམག་རྩལ་ཆེན་ཧྲགས་བསྡུས་ཤིག་དང༌། རྟ་དམག་སྟོབས་ཤུགས་མཱ་སི་དྷུ་ནེ་ཡའི་རྟ་
དམག་དང་མཉམ་པ་ཞིག་ཡོད་པའི་སྟེང་ལ། གླང་ཆེན་ཉི་ཤུ་ལྷག་གིས་གྲུབ་པའི་གླང་པོ་
ཆེའི་དཔུང་འདུལ་སྦྱོང་གང་ལེགས་བྱུང་བ་ཞིག་ཀྱང་ཡོད། སྐབས་དེར་ཕི་ར་སིའི་དམག་
ཤུགས་ལ་འགྲན་བཟོད་པའི་རྒྱལ་པོ་གཅིག་ཀྱང་མེད།ཕི་ར་སིས་ཨི་ཐ་ལིར་དཔུང་དྲངས་ཏེ།
སྤྱི་ལོའི་སྔོན་གྱི280ལོར་ཧེ་ར་ཁེ་ལི་ཡ་དང་། སྤྱི་ལོ279ལོར་ཨོ་སི་ཁུ་ལུམ་ལ་གཡུལ་ཆེན་པོ་
སྤྲད་དེ། རོམ་དམག་ཆམ་ལ་ཕབ་ནས་བྱང་མཐར་བསྐྲད། དེ་རྗེས་ཕི་ར་སིས་སེ་སེ་ལི་གླིང་
ལ་དཔུང་དྲངས།
ཕི་ར་སིས་སེ་སེ་ལིར་དཔུང་འདྲེན་སྐབས། རོམ་དམག་ལས་སྟོབས་ཤུགས་ཤིན་ཏུ་
ཆེ་བའི་ཁཱ་ཐེ་ཇིའི་དམག་གིས་ཕི་ར་སི་ལ་ཕྱི་རྒོལ་བྱས། སྐབས་འདིར་ཕི་ར་སིའི་དཔུང་
གི་འཐབ་ཡ་ནི་ཧྥེ་ནེ་ཞེ་ཡའི་ཚོང་འདུས་གྲོང་ཁྱེར་ཆེན་པོ་ཁཱ་ཐེ་ཇི་ཡིན། ཁཱ་ཐེ་ཇི་ནི་དུས་
འདིར་འཛམ་གླིང་དུ་གྲོང་ཁྱེར་མངའ་ཐང་ཤིན་ཏུ་ཆེ་བའི་གྲས་ཡིན་པས། ཁཱ་ཐེ་ཇི་པ་ནི་
རོམ་པ་ལས་འདུལ་ཤིན་ཏུ་དཀའ། ཁཱ་ཐེ་ཇིས་ཕི་ར་སི་ལ་རྒོལ་བ་བྱེད་དོན་ནི།ཁཱ་ཐེ་ཇི་དང་
སེ་སེ་ལི་གླིང་ཐག་ཧ་ཅང་ཉེ་བས། ཕི་ར་སིའི་དཔུང་སླེབས་པར་ཁཱ་ཐེ་ཇི་པ་མ་རངས་པས་
ཡིན་ནོ། །སྔར་ཨ་ལི་ཁ་གཟན་དྷའི་དཔུང་སེ་སེ་ལི་གླིང་ལ་ཞུགས་པའི་ཚེའང་ཁཱ་ཐེ་ཇི་ལ་
གནོད་འཚེ་ཆེན་པོ་བྱུང་བས། ཁཱ་ཐེ་ཇིས་གནོད་པ་དེ་འདྲ་སླར་མི་འོང་བའི་སླད་དུ། རོམ་
དམག་གི་ར་མདར་དམག་གྲུ་མང་པོ་བཏང་ནས་འཐབ་གྲོགས་བྱས་པ་མ་ཟད། ཁཱ་ཐེ་ཇི་
རང་གི་དཔུང་བཏེགས་ཏེ་ཕི་ར་སིའི་མཚོ་ལམ་བཀགརོམ་པས་གླགས་རྙེད་ནས་ཕྱིར་རྒོལ་
དྲག་པོ་བྱས། ནེ་ཕོལ་སི་དང་རོམ་བར་གྱི་ཡུལ་བྷེ་ནེ་ཝན་ཐམ་ཞེས་པར་གཡུལ་བཤམས་
པར་ཕི་ར་སིའི་དཔུང་རབ་ཏུ་ཕམ།
སྐབས་དེར་ཕི་ར་སིས་བྱང་ནས་གྷོལ་དམག་བྱུང་བ་ཐོས་པས། འཕྲལ་དུ་རང་གི་རྒྱལ་
ཁབ་ཏུ་ཕྱིར་ལོག གྷོལ་དམག་གིས་རོམ་གྱི་རྫོང་ཤིན་ཏུ་བཙན་ཞིང་འབེབས་དཀའ་བར་
ཡོད་པ་ཐོས་པས། ཨི་ལེ་རེ་ཡ(དེང་གི་ས་བྷི་ཡ་དང་ཨལ་བྷེ་ནེ་ཡ)བརྒྱུད་ནས་མཱ་སི་
དྷུ་ནེ་ཡ་དང་ཨི་ཕེ་ར་སི་ལ་ཞུགས། སྐབས་དེར་རོམ་དམག ཁཱ་ཐེ་ཇིའི་དམག གྷོལ་དམག་
གསུམ་གས་ཕི་ར་སིའི་དམག་ལ་འཐབས་པས། ཕི་ར་སིར་སེ་སེ་ལི་འདུལ་བའི་རེ་བ་ཟད་དེ།
སྤྱི་ལོའི་སྔོན་གྱི275ལོར། ཕི་ར་སིའི་དམག་རང་རྒྱལ་དུ་ཕྱིར་ལོག དེ་ནས་རོམ་པའི་སྟོབས་
ཤུགས་ཆེ་བར་ཕྱིན་ཏེ།མེ་སི་ནཱའི་མཚོ་འགག་བར་གྱི་ཡུལ་ཀུན་རོམ་གྱི་མངའ་ཁོངས་སུ་ཆུག
མེ་སི་ནཱའི་མཚོ་འགག་གི་ཚུ་རོལ་ནི། མཚོ་ཇག་གིས་བཟུང་བའི་གྷི་རེ་སིའི་གྲོང་ཁྱེར་
མེ་སི་ནཱ་ཞེས་པ་དེ་ཡིན། སེ་སེ་ལི་གླིང་སྐབས་དེར་ཁཱ་ཐེ་ཇི་པས་བཟུང་ཡོད་པས། ཁཱ་ཐེ་ཇི་
པ་དང་སེ་རཱ་ཁེ་སིའི་བར་ལ་མནའ་འབྲེལ་བྱས། སྤྱི་ལོའི་སྔོན་གྱི270ལོར། ཁཱ་ཐེ་ཇི་པས་མཚོ་
ཇག་ལ་འཐབས་ཏེ། མཚོ་ཇག་རྣམས་མེ་སི་ནཱ་ནས་བསྐྲད། ཁཱ་ཐེ་ཇིས་མེ་སི་ནཱ་ལ་དམག་
སྒར་བཙུགས་ཤིང་སྲུང་དམག་བཞག མཚོ་ཇག་གིས་རོམ་པ་ལ་རོགས་ཞུས་པར་རོམ་པས་
རོགས་དམག་བཏང༌། དེ་ནས་བཟུང་ཁཱ་ཐེ་ཇི་དང་རོམ་གཉིས་དགྲར་ལངས་ཏེ། སོ་སོས་མེ་
སི་ནཱའི་མཚོ་འགག་གི་ཕར་ཚུར་བསྲུངས་ནས་བསྡད།

ལེའུ་སོ་གཉིས་པ། རོམ་གོང་མའི་རྒྱལ་ཁབ་དང་ཁཱ་ཐེ་ཇི།

སྤྱི་ལོའི་སྔོན་གྱི264ལོར། རོམ་དང་ཁཱ་ཐེ་ཇི་གཡུལ་སྤྲད། འདི་ལ་ལོ་རྒྱུས་སུ་ཕེའུ་ནེ་
ཁའི་དམག་འཁྲུག་ཟེར། ལོ་འདིར་བྷི་ཧར་ཡུལ་དུ་མྱ་ངན་མེད་ཀྱིས་རྒྱལ་སྲིད་བཟུང༌། ཨ་ལི་
ཁ་གཟན་དྷའི་གཙུག་ལག་ཁང་དུ་ཚན་རིག་ཞིབ་འཇུག་བྱས། ཀྲུང་གོའི་ཆིན་ཧྲི་ཧོང་ད་དུང་
བྱིས་པ་དང༌། དམུ་རྒོད་གྷོལ་པའི་རིགས་རྣམས་ཨེ་ཞ་ཡ་མའེ་ཎའི་ཡུལ་དུ་གཞིས་ཆགས་
ནས་ཕར་གྷ་མ་ལ་བརྡབ་གསིག་བྱེད་བཞིན་པའི་སྒང་ཡིན། སྐབས་འདིར་རྒྱལ་ཁབ་འདི་
དག་བར་ལ་ཡུལ་གྱིས་རིང་དུ་བསྐལ་བས་འབྲེལ་ལམ་མ་བྱུང༌། སི་མེ་ཐེ་ཁའི་འབྲོག་པའི་
སྟོབས་ཤུགས་ཀྱི་ལྷག་མ་དང་ཨཱརྱའི་སྐད་སྨྲ་བའི་རོམ་པ་གཉིས་ལོ་བརྒྱ་དང་ལྔ་བཅུའི་རིང་
ལ་འཐབས་ཏེ། སི་ཕེན། ཨི་ཐ་ལི། ཨ་ཧྥེ་རི་ཁའི་བྱང་རྒྱུད། ས་དབུས་རྒྱ་མཚོའི་འགྲམ་རྒྱུད་
སོགས་ཀྱིས་མཚོན་པའི་ས་ཆ་མང་པོ་ལ། འཁྲུག་ཆེན་འདི་དང་འབྲེལ་བའི་འཐབ་འཁྲུག་
མང་དུ་བྱུང་ཡང་། མི་རིགས་གཞན་པས་དམག་འཁྲུག་འདིའི་བྱུང་རབས་རགས་རིམ་ཙམ་
ལས་ཞིབ་ཆ་མ་ཐོས་པར་སྣང༌།
ཕེའུ་ནེ་ཁའི་དམག་འཁྲུག་གིས་སྐབས་དེར་ཤུགས་རྐྱེན་ཆེན་པོ་ཐེབས་པས་མི་ཚད།
དམག་འཁྲུག་དེའི་ཤུགས་རྐྱེན་གྱིས་དེང་སང་ལའང་འཁྲུག་རྩོད་མང་པོ་སློང་བཞིན་ཡོད།
ཕེའུ་ནེ་ཁའི་དམག་འཁྲུག་ཏུ་རོམ་པས་ཁཱ་ཐེ་ཇི་པ་ཕམ་པར་བྱས་པས། སི་མེ་ཐེ་ཁ་པ་དང་
ཨཱརྱའི་རིགས་བར་ལ་འཁོན་འགྲས་ཆེན་པོ་བྱུང་། འཁོན་འགྲས་འདི་ཕྱིས་སུ་རིམ་གྱིས་ཡ་ཧུ་
དཱ་པ་དང་ཡ་ཧུ་དཱ་པ་མ་ཡིན་པའི་མི་རིགས་བར་གྱི་འགལ་བར་གྱུར། དམག་འཁྲུག་འདིས་
བསྐྱེད་པའི་མཐའ་འབྲས་སྣ་ཚོགས་དེབ་འདིར་རིམ་གྱིས་བཤད་པར་འགྱུར། དེང་སང་
འཛམ་གླིང་གི་ཡུལ་འགའི་འཁྲུག་རྩོད་ལ་ད་དུང་ཡང་དམག་འཁྲུག་འདིའི་ཤུགས་རྐྱེན་
ངན་པ་ཐེབས་ཤིང་། དེང་སང་གི་སྐྱེ་བོས་དེའི་རྒྱུ་རྐྱེན་ངོ་མ་དེ་མ་མཐོང་བས། འགལ་བ་
དང་འཁྲུག་རྩོད་ཇེ་ཆེར་གཏོང་བཞིན་ཡོད།
སྤྱི་ལོའི་སྔོན་གྱི264ལོར་ཕེའུ་ནེ་ཁའི་དམག་འཁྲུག་དང་པོ་བྱུང་། ཕེའུ་ནེ་ཁའི་དམག་
འཁྲུག་དང་པོ་ནི་མེ་སི་ནཱའི་མཚོ་ཇག་དག་གིས་བསླངས་པ་རེད། དམག་འཁྲུག་འདིར་གྷི་
རེ་སིའི་གྲོང་ཁྱེར་སེ་རཱ་ཁེ་སི་མ་གཏོགས་པའི་སེ་སེ་ལིའི་ཡུལ་མཐའ་དག་འཐབ་འཁྲུག་གི་
ཀློང་དུ་བཅུགཕེའུ་ནེ་ཁའི་དམག་འཁྲུག་གི་ཐོག་མའི་སྐབས་སུ་རྒྱ་མཚོ་ཁཱ་ཐེ་ཇི་པས་བཟུང་
ཡོད། ཁཱ་ཐེ་ཇིའི་དམག་གྲུ་ལ་གྲུ་སྐྱ་སྟར་པ་ལྔ་ཡོད་པ་དང༌། གྲུའི་གདོང་དུ་ཕ་རོལ་ལ་རྡེག་
བྱེད་ཀྱི་རྭའང་བཟོས་ཡོད། དམག་གྲུ་གཟུགས་ཆེ་ཞིང་སྔོན་ཐོན་དེ་འདྲ་བ་སྐབས་དེར་ཤིན་
ཏུ་དཀོན། ལོ་ཉིས་བརྒྱའི་སྔོན་དུ་བྱུང་བའི་ས་ལཱ་མེ་སིའི་འཁྲུག་ཆེན་དུ། དམག་གྲུ་ཆེ་གྲས་
ལའང་གྲུ་སྐྱ་སྟར་པ་གསུམ་ཙམ་ལས་མེད།
རོམ་དམག་ལ་རྒྱ་མཚོར་འཐབ་འཁྲུག་བྱེད་པའི་ཉམས་མྱོང་མེད་ཀྱང་དཔའ་ངར་ཧ་
ཅང་ཆེ། རོམ་པས་དམག་གྲུ་མང་པོ་བཟོས་ཤིང་། གྷི་རེ་སིའི་གྲུ་པ་བཀུག་ནས་མཚོ་དམག་
སྟོབས་ཆེན་བསགས། མཚོ་ངོགས་ཀྱི་སྐམ་སར་འཛེགས་བྱེད་ཀྱི་གྲུ་དང་ཕ་རོལ་གྱི་གྲུ་འཛིན་
བྱེད་ཀྱི་ལྕགས་ཀྱུ་བཟོས་ཏེ་དམག་གྲུའི་ཆ་ལག་མ་ཚང་བ་མེད་པར་བྱས། རྒྱ་མཚོར་གཡུལ་
སྤྲོད་པའི་ཚེ། ཁཱ་ཐེ་ཇི་པའི་དམག་གྲུས་རོམ་པའི་དམག་གྲུར་གདོང་གཏུགས་ནས་རོམ་
པའི་གྲུ་སྐྱ་འཕྲོག་པར་རྩོམ་པའི་ཚེ། རོམ་དམག་གིས་ལྕགས་ཀྱུ་འཕངས་ནས་ཁཱ་ཐེ་ཇི་པའི་
དམག་གྲུ་བཟུང་སྟེ།ཕར་རོལ་གྱི་དམག་གྲུར་འཛེགས་ནས་འཐབས།
སྤྱི་ལོའི་སྔོན་གྱི260ལོར་མའེ་ལིར་གཡུལ་བཤམས་པ་དང༌། སྤྱི་ལོའི་སྔོན་གྱི256ལོར་
ཨི་ཁ་ནོ་མ་སིར་གཡུལ་བཤམས་པར་ཁཱ་ཐེ་ཇི་པ་རབ་ཏུ་ཕམ། གྲོང་ཁྱེར་ཁཱ་ཐེ་ཇི་དང་ཉེ་
བའི་གནས་ག་ལ་བར། ཁཱ་ཐེ་ཇིའི་དམག་གིས་རོམ་དམག་ཕྱིར་བཟློགས་ཀྱང༌། ཕཱ་ལར་
མུའི་དམག་འཁྲུག་ཏུ་རོམ་དམག་གིས་ཁཱ་ཐེ་ཇིའི་དམག་དཔུང་ཆམ་ལ་ཕབ་སྟེ། ཁཱ་ཐེ་ཇིའི་
གླང་པོ་ཆེའི་དཔུང་གི་གླང་ཆེན་བརྒྱ་དང་བཞི་རོམ་པས་ཕྲོགས་ཤིང༌། རོམ་དམག་གིས་
རྣམ་པར་རྒྱལ་བའི་རུ་མཚོན་ཕྱར་ནས་ཕྱིར་ལོག རོམ་དམག་རྣམས་རོམ་གྱི་ཁྲོམ་ཆེན་པོར་
བཤར་ནས་འགྲོ་སྐབས། དགྲ་ལག་ནས་ཐོབ་པའི་གླང་པོ་ཆེའི་དཔུང་གི་བརྗིད་ཉམས་ཀྱིས་
ཁྲོམ་པའི་ཡིད་དབང་རབ་ཏུ་ཕྲོགས་པར་གྲགས། དེའི་རྗེས་སུ་འཐབ་འཁྲུག་ལན་གཉིས་
ཙམ་བྱུང་བར་རོམ་དམག་ཕམ་ནའང་། དེ་ནས་ཅང་མ་འགོར་བར་རོམ་དམག་གི་སྟོབས་
ཤུགས་ཕྱིར་སོས།
སྤྱི་ལོའི་སྔོན་གྱི241ལོར། རོམ་དམག་དང་ཁཱ་ཐེ་ཇིའི་དམག་ཨི་ཇཱ་ཐི་ཨན་གླིང་ཚོམ་དུ་
རྒྱལ་ཕམ་གྱི་ཤན་འབྱེད་པའི་གཡུལ་ཆེན་པོ་སྤྲད། རོམ་དམག་གིས་ཁཱ་ཐེ་ཇིའི་མཚོ་དམག་
རྩ་མེད་དུ་བཅོམ་ཞིང་། ཁཱ་ཐེ་ཇི་པས་རོམ་པར་མགོ་བཏགས། སྐབས་འདིའི་དུས་སུ། སེ་སེ་
ལི་གླིང་གི་སེ་རཱ་ཁེ་སིའི་རྒྱལ་པོ་ཧེ་རུའི་རྒྱལ་ཁམས་རོམ་པའི་མངའ་ཁོངས་སུ་མ་ཆུག་པ་
ཙམ་ལས། ཡུལ་གྲུ་གཞན་ཐམས་ཅད་རོམ་པས་མངའ་འོག་ཏུ་བསྡུས།
དེ་ནས་ལོ་ཉེར་གཉིས་རིང་ལ། རྒྱལ་ཁབ་སོ་སོའི་ནང་ཁུལ་དུ་ཟིང་ཆ་བྱུང་བས། རྒྱལ་
ཁབ་བར་ལ་འཁྲུག་རྩོད་མ་བྱུང་།སྐབས་དེའི་ཚེ་གྷོལ་པའི་དཔུང་ཕོན་ཆེ་བ་ཡང་བསྐྱར་ལྷོ་
ཕྱོགས་སུ་ཞུགས་ཏེ། གྲོང་ཁྱེར་རོམ་ལ་འཇིགས་པ་ཆེན་པོ་བྱུང༌། རོམ་པ་རྣམས་སྐྲག་ནས་
གྷོལ་དམག་ཟློག་བྱེད་དུ་མི་གསོན་པོ་དམར་མཆོད་བྱས་སྐད། མཐར་ཐེ་ལ་མུན་དུ་གཡུལ་
སྤྲད་པར་རོམ་དམག་གིས་གྷོལ་དམག་རྩ་མེད་དུ་བཅོམ། རོམ་པས་སྟབས་དེ་དང་བསྟུན་
ནས་རྒྱལ་མཚམས་རི་བོ་ཨལ་ཕེ་སི་ལ་བསྐྱེད་དེ། རྒྱ་མཚོ་ཨེ་དྲི་ཨ་ཐི་ཁ་ནས་ཨི་ལེ་རེ་ཡའི་
ཡུལ་བར་ཀུན་རོམ་པའི་མངའ་ཁོངས་སུ་གྱུར། དེ་དང་དུས་མཉམ་དུ་ཁཱ་ཐེ་ཇི་ལ་ནང་
འཁྲུག་བྱུང་ནས་རྒྱལ་ཁབ་ཀྱི་སྟོབས་ཉམས་ཤིང༌། གླིང་ཕྲན་སཱ་དྷི་ནེ་ཡ་དང་ཁོ་སི་ཁཱ་ལ་
ཟིང་འཁྲུག་བྱུང་།རོམ་པས་གླགས་རྙེད་ནས་དམག་དྲངས་ཏེ།གླིང་ཕྲན་དེ་གཉིས་ཀ་མངའ་
འོག་ཏུ་བཅུག།
སྐབས་འདིར་སི་ཕེན་ནས་བྱང་ཕྱོགས་ཀྱི་ཆུ་བོ་ཨེ་པུ་རོའི་བར་གྱི་ཡུལ་གྲུ་ཐམས་ཅད་
ཁཱ་ཐེ་ཇིའི་རྒྱལ་པོའི་མངའ་རིས་ཡིན་པས། ཁཱ་ཐེ་ཇིའི་མངའ་ཁོངས་ཤིན་ཏུ་ཆེ། རོམ་པས་ཆུ་
བོ་ཨེ་པུ་རོ་རང་གི་རྒྱལ་མཚམས་བྱས་ནས། ཁཱ་ཐེ་ཇི་པ་ཆུ་བོའི་ཕ་རོལ་ཏུ་བཀག་སྟེ། ཁཱ་ཐེ་
ཇི་པས་ཆུའི་ཚུ་རོལ་ཏུ་གོམ་པ་གང་སྤོ་དབང་མེད་པར་བྱས། ཁཱ་ཐེ་ཇི་པས་རོམ་པའི་བཙན་
དབང་མ་བཟོད་པས། ཧ་ནེ་པོལ་ཞེས་པ་ལོ་རྒྱུས་སུ་སྐད་གྲགས་ཤིན་ཏུ་ཆེ་བའི་དམག་
དཔོན་རྣམ་དཔྱོད་ཅན་དེས། སྤྱི་ལོའི་སྔོན་གྱི218ལོར་ཁཱ་ཐེ་ཇིའི་དཔུང་དྲངས་ཤིང་ཆུ་བོ་ཨེ་
པུ་རོ་བརྒལ་ཅིང་སི་ཕེན་རྟེན་གཞིར་བྱས་ནས་དཔུང་དྲངས་ཏེ། རི་བོ་ཨལ་ཕེ་སི་བརྒལ་
ནས་ཨི་ཐ་ལིའི་ཡུལ་དུ་ཞུགས། གྷོལ་དམག་དང་མཉམ་འབྲེལ་བྱས་ནས་རོམ་པར་ལོ་བཅོ་
ལྔའི་རིང་ལ་འཐབས།འདི་ལ་ལོ་རྒྱུས་སུ་ཕེའུ་ནེ་ཁའི་དམག་འཁྲུག་གཉིས་པ་ཟེར།
དམག་འཁྲུག་གི་ཐོག་མའི་དུས་སུ། མཚོ་ཐྲ་སི་མེ་ར་དང་ཁན་ནེའི་ཡུལ་དུ་གཡུལ་
སྤྲད་པར། ཧ་ནེ་པོལ་གྱི་དཔུང་གིས་རོམ་དམག་ཆམ་ལ་ཕབ། སྐབས་འདིར་ཨི་ཐ་ལིའི་ཡུལ་
དུ། ཧ་ནེ་པོལ་གྱི་དཔུང་ལ་རྒོལ་ལན་སྤྲོད་ཐུབ་མཁན་གཅིག་ཀྱང་མ་བྱུང་ཞིང་། ཐམས་
ཅད་སྐྲག་ནས་བྲོས། དེ་རྗེས་རོམ་པའི་དམག་དཔུང་ཞིག་གིས་གྲུ་ཁ་མཱ་སེལ་ནས་སྐམ་སར་
བརྟོལ་ནས། ཧ་ནེ་པོལ་དང་སི་ཕེན་བར་གྱི་འབྲེལ་ལམ་བཅད་པས། ཧ་ནེ་པོལ་ལ་དམག་
ཆས་ཀྱིས་མ་འདངས་པས་གྲོང་ཁྱེར་རོམ་ལེན་མ་ཐུབ། དེའི་རྗེས་སུ་ཁཱ་ཐེ་ཇི་ལ་ནུ་མེ་དྷི་ཡ་
པས་གྱེན་ལོག་བྱས་པས། ཧ་ནེ་པོལ་གྱིས་དཔུང་དྲངས་ནས་ཨ་ཧྥེ་རི་ཁའི་གྲོང་ཁྱེར་བསྲུང་
བར་ཕྱིར་ལོགརོམ་དམག་གི་དཔུང་ཞིག་སྟབས་དེ་དང་བསྟུན་ནས་ཨ་ཧྥེ་རུ་ཁར་བཏེགས།
ཁཱ་ཐེ་ཇིའི་དམག་དཔོན་ཧ་ནེ་པོལ་དང་རོམ་པའི་དམག་སྤྱི་སི་ཕི་ཨོའི་དམག་དཔུང་
གཉིས་གྲོང་ཁྱེར་གཟའ་མཱ་དང་ཉེ་བར་འཐབས་པ་ན། ཧ་ནེ་པོལ་གྱི་དཔུང་ཕམ་སྟེ་ཕེའུ་ནེ་
ཁའི་དམག་འཁྲུག་གཉིས་པ་མཇུག་རྫོགས། ཁཱ་ཐེ་ཇི་པས་རོམ་པར་མགོ་བཏགས་ཤིང་། སི་
ཕེན་གྱི་དམག་གྲུ་ཐམས་ཅད་རོམ་པར་བྱིན་ནས་དངུལ་མང་པོ་འཇལ། ཁཱ་ཐེ་ཇི་པས་ཧ་ནེ་
པོལ་རོམ་པར་སྤྲད་ནས་ཁྲིམས་ཐག་གཅོད་པར་ཁས་བླངས་ཀྱང་། ཧ་ནེ་པོལ་ཨེ་ཞ་ཡར་
བྲོས། ཧ་ནེ་པོལ་དགྲ་བོའི་མཚོན་འོག་ཏུ་འཆི་བར་མ་འདོད་པས། རང་ཉིད་ཀྱིས་དུག་ཟོས་
ནས་རང་སྲོག་བཅད།
དེ་ནས་ལོ་ལྔ་བཅུ་ང་དྲུག་རིང་ལ། རོམ་པ་དང་ཁཱ་ཐེ་ཇི་པའི་བར་འཁྲུག་ལོང་མ་
བྱུང་། དེའི་སྐབས་སུ་གྷི་རེ་སི་སིལ་བུར་ཐོར་ཅིང་ཟིང་ཆ་ཆེན་པོ་བྱུང་བས།རོམ་པས་གླགས་
རྙེད་ནས་གྷི་རེ་སི་མངའ་འོག་ཏུ་བསྡུས། རོམ་པས་ཨེ་ཞ་ཡ་མའེ་ཎའི་ཡུལ་དུ་དཔུང་དྲངས་
ཏེ། ལེ་དྷི་ཡའི་མཱ་གྷ་ནེ་ཞེ་ཡ་ལ་ས་ལུ་ཁ་སི་རྒྱལ་རབས་ཀྱི་རྒྱལ་པོ་ཨན་ཐི་ཨུ་ཁ་སི་གསུམ་
པའི་དཔུང་ཆམ་ལ་ཕབ། གཞན་ཡང་རྒྱལ་པོ་ཐོ་ལ་མེས་དབང་སྒྱུར་བཞིན་པའི་ཨེ་ཇིབ་
དང་ཨེ་ཞ་ཡ་མའེ་ཎའི་ཡུལ་གྱི་རྒྱལ་ཕྲན་དུ་མའང་རོམ་པའི “མཐུན་ཕྱོགས་རྒྱལ་ཁབ” ཀྱི་
ཁོངས་སུ་བསྡུས། “མཐུན་ཕྱོགས་རྒྱལ་ཁབ” ཅེས་པ་ནི་དོན་དུ་རོམ་པའི “ཟུར་གཏོགས་
རྒྱལ་ཁབ”རྣམས་ཡིན།
ཁཱ་ཐེ་ཇི་པས་རོམ་པས་བྲན་གཡོག་ཏུ་བཀོལ་བའི་སྡུག་བསྔལ་མྱོང་བཞིན་རང་གི་
སྟོབས་ཤུགས་དལ་གྱིས་ཕྱིར་གསོས། ཁཱ་ཐེ་ཇི་པ་ཉམས་པ་སླར་གསོ་བྱུང་བ་ལ་རོམ་པ་
རྣམས་དོགས་པ་སྐྱེས་ཤིང་མ་རངས་པས། སྤྱི་ལོའི་སྔོན་གྱི149ལོར། རོམ་པས་ཁཱ་ཐེ་ཇི་ལ་
བསྙོན་བཙུགས་ནས་དཔུང་འཇུག་བྱས་པར། ཁཱ་ཐེ་ཇི་པས་ཕྱིར་རྒོལ་བྱས་ནས་རོམ་དམག་
ཡུན་རིང་ཙམ་ལ་བཀག་ཀྱང༌། སྤྱི་ལོའི་སྔོན་གྱི146ལོར་རོམ་དམག་གིས་གྲོང་ཁྱེར་ཁཱ་ཐེ་ཇི་
བླངས། རོམ་དམག་གིས་ཉིན་མཚན་དྲུག་ལ་ཁཱ་ཐེ་ཇི་པ་དམར་གསོད་བྱས་ཏེ། གྲོང་ཁྱེར་གྱི་
སྲང་ལམ་ཐམས་ཅད་ཁྲག་དང་མི་རོས་བཀང་། སྔར་ཁཱ་ཐེ་ཇི་པར་མི་གྲངས་ཉིས་འབུམ་
ལྔ་ཁྲི་ཙམ་ཡོད་ཀྱང་། དམག་འཁྲུག་འདི་བྱུང་ནས་མི་གྲངས་ཁྲི་ལྔ་ཙམ་ལས་མ་ལུས། གྲོང་
ཁྱེར་ཁཱ་ཐེ་ཇི་མེར་བསྲེགས། གྲོང་ཁྱེར་པ་ལྷག་མ་ཀུན་བཟུང་ནས་བྲན་དུ་བཀོལ། རོམ་པས་
ཁཱ་ཐེ་ཇིའི་མཁར་ཤུལ་ཞིང་དུ་རྨོས་ནས། གྲོང་ཁྱེར་འདི་མིང་གི་ལྷག་མར་བྱས། ཕེའུ་ནེ་ཁའི་
དམག་འཁྲུག་གསུམ་པ་འདི་ལྟར་མཇུག་བསྒྲིལ་ཏོ།
སྐབས་འདིའི་དུས་སུ། ལོ་ལྔ་བརྒྱའི་སྔོན་དུ་བྱུང་བའི་སི་མེ་ཐེ་ཁ་པའི་རྒྱལ་ཁབ་དང་
གྲོང་ཁྱེར་སྟོབས་འབྱོར་ཆེ་བ་དེ་དག་ལས། མི་རིགས་རང་གི་མི་རྒྱལ་པོར་བསྐོས་ནས་དེའི་
མངའ་འོག་ཏུ་རང་དབང་དུ་སྤྱོད་པ་ནི་ཡ་ཧུ་དཱ་པའི་རྒྱལ་ཕྲན་ཞིག་ལས་མ་ལུས། ཡ་ཧུ་དཱ་
པའི་རྒྱལ་ཕྲན་འདིར་ས་ལུ་ཁ་སིའི་གོང་མའི་མངའ་འོག་ནས་རང་བཙན་ཐོབ་སྟེ། ཡ་ཧུ་དཱ་
པའི་རིགས་མཱ་ཁ་བྷིའི་གདུང་རྒྱུད་ཅིག་རྒྱལ་ཁབ་འདིས་རྒྱལ་པོར་བཀུར། སྐབས་དེར་ཡ་ཧུ་
དཱ་པ་དག་གིས 《དམ་པའི་གསུང་རབ》 སྒྲིག་ཚར་བར་ཉེ། མི་རིགས་འདིས་རང་གི་ལུགས་
སྲོལ་རྒྱུན་འཛིན་ནན་པོ་བྱས་ནས་དེང་གི་བར་ཡང་མ་ཉམས་པར་གནས། ཧྥེ་ནེ་ཞེ་ཡ་པ་
དང་ཁཱ་ཐེ་ཇི་པ་དང་འཛམ་གླིང་གི་ཡུལ་གྲུ་སོ་སོར་ཐོར་བའི་ཡ་ཧུ་དཱ་པའི་མི་རིགས་ཀྱིས།
ཁོ་ཚོའི་ཐུན་མོང་གི་སྐད་དང་ཡི་གེ་སྤྱོད་ཅིང་། སྤོབས་པ་དང་རེ་བས་ཕྱུག་པའི《དམ་པའི་
གསུང་རབ》ལས། ཁོ་ཚོའི་མཐུན་པའི་ཆོས་ཕུན་སུམ་ཚོགས་པ་རྙེད་ཡོད་པ་སྨོས་མ་དགོས།
སི་མེ་ཐེ་ཁ་པ་ནི་ད་དུང་ཡང་སྔར་བཞིན་འཛམ་གླིང་གི་དངུལ་ཁང་དང་ཚོང་ལས་ཀྱི་
བདག་པོ་ཡིན་ཤས་ཆེ་བས། སི་མེ་ཐེ་ཁ་པའི་འཇིག་རྟེན་ནི་འཛམ་གླིང་དུ་ཐོར་ན
པ་ལས།མི་རིགས་གཞན་ཞིག་གིས་དེའི་ཚབ་བྱས་མེད་དོ། །
གྲོང་ཁྱེར་རྗ་རུ་སཱ་ལམ་ནི་ཡ་ཧུ་དཱ་པའི་ཆོས་ཚིགས་ཀྱི་དབུས་འགྱུར་ཡིན་ལ། ཡ་ཧུ་
དཱ་པའི་ཆོས་ཀྱི་མཚོན་བྱེད་ཀྱང་ཡིན། སྤྱི་ལོའི་སྔོན་གྱི65 ལོར། རོམ་དམག་གིས་གྲོང་ཁྱེར་རྗ་
རུ་སཱ་ལམ་མངའ་འོག་ཏུ་བསྡུས།དེ་ནས་རྗ་རུ་སཱ་ལམ་ལ་རང་བཙན་ཕྱེད་དང་ངོ་ལོག་བྱུང་
བ་སོགས་དར་རྒུད་ལན་དུ་མ་བྱུང་རྗེས། སྤྱི་ལོ70ལོར་སླར་ཡང་རོམ་དམག་ཞུགས་པར་
ཡ་ཧུ་དཱ་པས་ཤི་འཐབ་རོ་འཐབ་བྱས་ཀྱང་མ་ཐུབ། རྗ་རུ་སཱ་ལམ་དགྲ་ལག་ཏུ་ཤོར་ཞིང་ལྷ་
ཁང་དགྲས་བཅོམ། སྤྱི་ལོ132ལོར། རྗ་རུ་སཱ་ལམ་དུ་གྱེན་ལོག་ཆེན་པོ་བྱུང་ནས་གྲོང་ཁྱེར་
འདི་རྩ་བརླག་ཏུ་བཏང༌། དེང་སང་གི་གྲོང་ཁྱེར་རྗ་རུ་སཱ་ལམ་ནི་རོམ་གོང་མའི་རྒྱལ་ཁབ་
ཀྱི་བཀའ་བཞིན་གསར་དུ་བསྐྲུན་པ་ཡིན། རོམ་པས་སྔར་གྱི་རྗེ་ཧའུ་ཝའི་ལྷ་ཁང་གི་ཤུལ་དུ་
རོམ་པའི་ལྷ་རྗུ་ཕི་ཐའི་ལྷ་ཁང་བཞེངས་ཏེ། གྲོང་ཁྱེར་རྗ་རུ་སཱ་ལམ་དུ་ཡ་ཧུ་དཱ་པའི་རིགས་
སྡོད་དབང་མེད་པར་བྱས།

ལེའུ་སོ་གསུམ་པ། རོམ་གོང་མའི་རྒྱལ་ཁབ་མངའ་ཐང་རྒྱས་ཚུལ།

སྤྱི་ལོའི་སྔོན་གྱི་དུས་རབས་གཉིས་པ་ནས་དུས་རབས་དང་པོའི་རིང་ལ། འཛམ་གླིང་
གི་ནུབ་ཕྱོགས་ཀྱི་འཇིག་རྟེན་ཀུན་རོམ་གོང་མའི་ལུང་གིས་བསྒྱུར། རོམ་གོང་མའི་རྒྱལ་ཁབ་
དང་སྔོན་བྱོན་གོང་མའི་རྒྱལ་ཁབ་བར་ལ་གང་ཅིའི་ཆར་ཁྱད་པར་ཆེན་པོ་ཡོད།རོམ་གོང་
མའི་རྒྱལ་ཁབ་ནི་བཙན་པོ་ཆེ་གེ་མོའི་སྟོབས་ཤུགས་ཀྱིས་བཙུགས་པ་མ་ཡིན་པས། རྒྱལ་
པོའི་ལམ་ལུགས་ཀྱི་རྒྱལ་ཁབ་མིན། རོམ་གོང་མའི་རྒྱལ་ཁབ་ནི་ལོ་རྒྱུས་སུ་བྱུང་བའི་སྤྱི་
མཐུན་སྲིད་ལུགས་འཛིན་པའི་གོང་མའི་རྒྱལ་ཁབ་ཀྱི་ཐོག་མའང་མིན། སྔར་ཨ་སེན་སི་ལ་
གོང་མ་ཕེ་རེ་ཁ་ལི་སིས་སྲིད་སྐྱོང་སྐབས།དེ་ལ་མནའ་འབྲེལ་རྒྱལ་ཁབ་དང་ཟུར་གཏོགས་
རྒྱལ་ཁབ་མང་དུ་བྱུང་བ་དང༌། ཁཱ་ཐེ་ཇི་དང་རོམ་པ་མ་འཁྲུགས་གོང་དུ། ཁཱ་ཐེ་ཇིས་ཀྱང་སཱ་
དྷི་ནེ་ཡ། མོ་རོ་ཁོ། ཁོ་སི་ཁཱ། ཐེའུ་ནེ་སི། ཨལ་གྷེ་ཡ། སི་ཕེན་ཕལ་ཆེ་བ་དང་སེ་སེ་ལི་སོགས་
ཡུལ་མང་པོ་མངའ་འོག་ཏུ་བསྡུས་ཡོད་པའི་ཕྱིར་རོ། །འོན་ཀྱང་རོམ་གོང་མའི་རྒྱལ་ཁབ་ནི།
མིའི་རིགས་ཀྱི་ལོ་རྒྱུས་སུ་གཞན་གྱིས་མ་བརླགས་ཤིང་། གོང་འཕེལ་བར་མ་ཆད་པར་བྱུང་
བའི་སྤྱི་མཐུན་སྲིད་ལུགས་སྤེལ་བའི་གོང་མའི་རྒྱལ་ཁབ་ཀྱི་ཐོག་མ་ཡིན་ནོ།།
སྔོན་གྱི་གོང་མའི་རྒྱལ་ཁབ་ཕལ་ཆེ་བའི་ལྟེ་གནས་ནི། མེ་སེ་བྷི་ཐེ་མེ་ཡ་དང་ཨེ་ཇིབ་
ཀྱི་ཆུ་བོ་ཆེན་པོའི་རྒྱུད་དུ་ཆགས་ཀྱང་། རོམ་སྤྱི་མཐུན་རྒྱལ་ཁབ་ཀྱི་ལྟེ་གནས་ནུབ་ཕྱོགས་
དང་ཉེ་བའི་གནས་སུ་ཆགས། གོང་མའི་རྒྱལ་ཁབ་ཀྱི་ལྟེ་གནས་ནུབ་ཕྱོགས་སུ་འཕོས་པ་
འདིས། ནུབ་ཕྱོགས་ཀྱི་ཡུལ་དང་མི་རིགས་ལ་ལར་ཤེས་རིག་དར་སྤེལ་བཏང་ཡོད་པ་ཐག་
ཆོད་ཡིན། སྐབས་འདིར་རོམ་གོང་མའི་རྒྱལ་ཁབ་ཀྱི་མངའ་ཐང་ཤིན་ཏུ་ཆེ་བར་ཕྱིན་ཏེ།
ཤར་ལྷོའི་མཚམས་ཀྱི་མོ་རོ་ཁོ་དང་སི་ཕེན་དང༌། ནུབ་བྱང་གི་དེང་སང་གི་ཧྥ་རན་སི་དང་
བྷེལ་རྗམ་དང་དབྱིན་ཇིའི་ཡུལ་དང༌། བྱང་ཤར་གྱི་ཧང་གྷ་རི་དང་ཨུ་རུ་སུའི་ལྷོ་ཕྱོགས་ཀྱི་
ཡུལ་གྲུ་མཐའ་དག་མངའ་འོག་ཏུ་བཅུག ཨེ་ཞ་ཡ་དབུས་མ་དང་པར་སིག་ཐག་ཤིན་ཏུ་
རིང་བས་མངའ་འོག་ཏུ་བསྡུ་མ་ཐུབ། སྐབས་འདིར་རོམ་གོང་མའི་རྒྱལ་ཁབ་ཀྱི་མངའ་རིས་
སུ། ཡོ་རོབ་བྱང་ཕྱོགས་ཀྱི་ཨཱརྱའི་རིགས་དང་གྷི་རེ་སིའི་རིགས་སོགས་མི་རིགས་སྣ་ཚོགས་
ཡོད། འོན་ཀྱང་རོམ་གྱི་རྒྱལ་ཁམས་ཀྱི་ཧ་མེ་ཐེ་ཁ་པ་དང་སི་མེ་ཐེ་ཁ་པའི་མི་གྲངས་ནི། སྔོན་
གྱི་གོང་མའི་རྒྱལ་ཁབ་རྣམས་དང་བསྡུར་ན་ཤིན་ཏུ་ཉུང་བར་ཕྱིན།
རོམ་གོང་མའི་རྒྱལ་ཁབ་ནི། གནའ་བོའི་གྷི་རེ་སི་གོང་མའི་རྒྱལ་ཁབ་དང་པར་སིག་
གོང་མའི་རྒྱལ་ཁབ་ལྟར་མྱུར་བར་ཉམས་རྒུད་དུ་མ་སོང་བར། དུས་རབས་དུ་མའི་རིང་ལ་
དར་རྒྱས་རྒྱུན་མི་འཆད་པ་བྱུང་ཞིང་མངའ་ཐང་ཤིན་ཏུ་རྒྱས། སྔོན་གྱི་དུས་སུ་གོང་མའི་
རྒྱལ་ཁབ་ཀྱི་དབང་སྒྱུར་མི་རིགས་ནི། རིམ་གྱིས་དབང་བསྒྱུར་ཡུལ་གྱི་ཤེས་རིག་དར་བའི་
མི་རིགས་སུ་གྱུར་པར་མངོན། དཔེར་ན་སྔར་མིས་དྷ་དང་པར་སིག་ཏུ་འོངས་པའི་དབང་
སྒྱུར་པ་རྣམས་མི་རབས་གཅིག་གི་རིང་ལ་བྷ་བྷི་ལུན་གྱི་ལུགས་སུ་གྱུར་ཏེ། རྒྱལ་པོས་བྷ་བྷི་
ལུན་གྱི་མང་བཀུར་རྒྱལ་པོའི་དབུ་རྒྱན་གྱོན་ཞིང༌། ཡུལ་དེའི་ལྷ་དང་མཆོད་དཔོན་གྱིས་བློ་
བསྒྱུར། གོང་མ་ཨ་ལི་ཁ་གཟན་དྷ་དང་ཁོང་གི་རྒྱུད་འཛིན་པ་མཐའ་དག་ཀྱང་མི་རིགས་
གཞན་དུ་གྱུར། ས་ལུ་ཁ་སིའི་རྒྱལ་རབས་ཀྱི་རྒྱལ་པོའི་ཁབ་ཀྱི་སྒྲིགས་འཛུགས་དང་རྒྱལ་སྲིད་
སྐྱོང་ཐབས་ཀྱང་ནེ་བྷུ་ཁ་ཎ་གཟར་གྱི་ལུགས་སུ་གྱུར། ཐོ་ལ་མེས་ཨེ་ཇིབ་ཀྱི་རྒྱལ་ས་བཟུང་
རྗེས། རྒྱལ་པོ་འདིའི་མི་རྒྱུད་ཀུན་ཨེ་ཇིབ་པའི་རིགས་སུ་གྱུར། སི་མེ་ཐེ་ཁ་པས་སུ་མེ་རེ་ཡ་
དབང་དུ་བསྡུས་རྗེས། རང་ཉིད་ཡུལ་དེའི་མི་རིགས་སུ་ཐིམ། གོང་སྨོས་རྒྱལ་པོ་རྣམས་མི་
རིགས་གཞན་འདུལ་བར་ཤིན་ཏུ་དཔའ་ནའང་། མཐར་རང་ཉིད་གདུལ་བྱའི་མི་རིགས་སུ་
མ་གྱུར་པ་གཅིག་ཀྱང་མེད། འོན་ཀྱང་རོམ་པ་ནི་དེ་དག་དང་མི་འདྲ་བར་གདུལ་བྱའི་མི་
རིགས་ཀྱིས་བསྒྱུར་མ་ཐུབ།
ལོ་བརྒྱ་ཕྲག་འགའི་རིང་དུ། རོམ་པས་མི་རིགས་རང་གི་ཁྲིམས་དང་ལུགས་སྲོལ་ལ་
བརྟེན་ནས་སྲིད་བསྐྱངས། རོམ་པ་ནི་གྷི་རེ་སི་པ་དང་རུས་ཉེ་བས། སྤྱི་ལོའི་སྔོན་གྱི་དུས་
རབས་གསུམ་པ་དང་གཉིས་པ་ལ། རོམ་པའི་ཤེས་རིག་ལ་ཤུགས་རྐྱེན་ཐེབས་མྱོང་བའི་མི་
རིགས་ལ་གྷི་རེ་སི་པ་ལས་མེད། རོམ་གོང་མའི་རྒྱལ་ཁབ་ནི་རྒྱལ་སྲིད་ཨཱརྱའི་ལུགས་ལྟར་
སྐྱོང་བའི་ཐོག་མ་ཡིན་པས། རྒྱལ་ཁབ་འདིའི་རྒྱལ་སྲིད་སྐྱོང་ལུགས་ནི་གསར་པ་ཞིག་ཡིན།
རོམ་གོང་མའི་རྒྱལ་ཁབ་ནི་དོན་དུ་ཨཱརྱའི་སྤྱི་མཐུན་རྒྱལ་ཁབ་ཆེན་པོ་ཞིག་ཡིན་ནོ།།
འདིའི་སྔོན་དུ། རྒྱལ་པོ་རྣམས་ལ་ཡུལ་གཞན་ཞིག་མངའ་འོག་ཏུ་ཆུག་ཚེ། ཡུལ་དེའི་
ལོ་ལེགས་སྩོལ་བའི་ལྷ་མཐུ་རྩལ་ཅན་ཞིག་གི་ལྷ་ཁང་ལྟེ་བར་བྱས་ནས། དེའི་མཐའ་འཁོར་
ལ་གྲོང་ཁྱེར་བསྐྲུན་པའི་སྲོལ་ཡོད་མོད། འོན་ཀྱང་རོམ་པས་སྲོལ་དེ་བསྣུབས་ཏེ། ཡུལ་གྲུ་
གསར་པ་ཞིག་མངའ་འོག་ཏུ་ཆུག་ཚེ། ཡུལ་དེར་རོམ་པ་རང་ཉིད་ཀྱི་ལྷ་ཁང་བཞེངས་ནས།
ལྷ་ཁང་དུ་རོམ་པ་རང་ཉིད་དད་ཡུལ་གྱི་ལྷ་བཞེངས་པའི་སྲོལ་བྱུང༌།རོམ་པའི་ལྷ་ཕལ་ཆེ་
བ་ནི། མིའི་རྟེན་ཅན་སྐུ་དྲག་རིགས་མཐོན་པོ་ལྟ་བུ་ཡིན་པས། གྷི་རེ་སིའི་ལྷ་དང་ཤིན་ཏུ་
འདྲ། རོམ་པར་ཡང་དམར་མཆོད་བྱེད་པའི་སྲོལ་ཡོད་པས། དགོས་གལ་དམིགས་བསལ་
ཅན་བྱུང་ཚེ་མི་གསོན་པོ་དམར་མཆོད་བྱེད་དོ། །རོམ་པའི་དམར་མཆོད་བྱེད་སྲོལ་ནི་ཨི་
ཐྲི་རེ་ཡ་པ་མི་ནག་ཞད་ཅན་དག་གི་ལུགས་སྲོལ་རྒྱུད་འཛིན་བྱས་ནས་བྱུང་བ་ཡིན། རོམ་
ལ་ཉམས་རྒུད་ཇི་འདྲར་བྱུང་ཡང༌། རོམ་པའི་ལོ་རྒྱུས་སུ་མཆོད་དཔོན་དང་ལྷ་ཁང་ལ་གོ་
གནས་གང་ཡང་མེད་པར་མངོན།
རོམ་གོང་མའི་རྒྱལ་ཁབ་ནི། སྔར་སུས་ཀྱང་དཔོག་མ་ཐུབ་པའི་ཐབས་ཤེས་ཐུན་མོང་
མ་ཡིན་པར་བརྟེན་ནས་འཕེལ་རྒྱས་བྱུང་བའི་གོང་མའི་རྒྱལ་ཁབ་ཅིག་ཡིན། རོམ་པས་ཆབ་
སྲིད་སྐྱོང་ཐབས་ཤིག་བསམ་བཞིན་མ་ཡིན་པར་ཚོད་ལྟ་ཆེན་པོ་ཞིག་བྱས་ནའང་། གོང་
མའི་རྒྱལ་ཁབ་འདི་མཐར་ཐོར་ཅིང་ནུབ་སྟེ། ཚོད་ལྟ་དེ་ལམ་ལྷོངས་མ་བྱུང༌། རོམ་གོང་མའི་
རྒྱལ་ཁབ་ཀྱི་ཆབ་སྲིད་སྐྱོང་ཐབས་ལ་དུས་རབས་རེ་རེ་བཞིན་འགྱུར་བ་ཆེན་པོ་བྱུང་། རོམ་
གོང་མའི་རྒྱལ་ཁབ་ཀྱི་ལོ་བརྒྱ་ཕྲག་ལ་བྱུང་བའི་འགྱུར་བ་ནི། བྷང་ག་ལ་དང་མེ་སེ་བྷི་ཐེ་མེ་
ཡ་དང་ཨེ་ཇིབ་སོགས་སུ་ལོ་སྟོང་ཕྲག་དུ་མའི་རིང་དུ་བྱུང་བའི་འགྱུར་བ་ལས་ཀྱང་ཆེ། རོམ་
གོང་མའི་རྒྱལ་ཁབ་ལ་འགྱུར་བ་མང་པོ་བྱུང་ཡང་། འཕེལ་རྒྱས་གཏོང་བའི་ཐབས་ཚུལ་
བརྟན་པོ་ཞིག་ཆགས་མ་ཐུབ།
ཕྱོགས་གཅིག་ནས་བལྟས་ན། རོམ་གོང་མའི་རྒྱལ་ཁབ་ཀྱི་ཚོད་ལྟ་འདི་ལམ་ལྷོངས་
མ་བྱུང་བར་སྣང་ཡང༌། ཡང་ཕྱོགས་གཞན་ཞིག་ནས་བལྟས་ན། འདི་ད་དུང་མཇུག་རྫོགས་
མེད་པའི་ཚོད་ལྟ་ཞིག་ཡིན་ཤས་ཀྱང་ཆེ། གནའ་བོར་རོམ་པ་རྣམས་ཀྱིས་རྒྱལ་ཁབ་སྐྱོང་
ཐབས་བཟང་པོ་མ་རྙེད་པས་ཡིད་སྐྱོ་བ་དང་། དེང་སང་ཡོ་རོབ་གླིང་དང་ཨ་མེ་རི་ཁ་གླིང་
གི་རྒྱལ་ཁབ་རྣམས་ཀྱིས། ད་དུང་ཡང་འཛམ་གླིང་རང་བཞིན་གྱི་དཀའ་གནད་འདི་མ་ཁྲོལ་
བས་སེམས་པ་གདུང་བས་མནར།
འདིའི་སྐབས་སུ། རོམ་གོང་མའི་རྒྱལ་ཁབ་ལ་འགྱུར་བ་ཆེན་པོ་བྱུང་། འགྱུར་བ་དེ་
ཆབ་སྲིད་ཀྱི་ཆ་ལ་བྱུང་བ་མ་ཟད། སྤྱི་ཚོགས་དང་ཀུན་སྤྱོད་སོགས་ཀྱི་ཆ་ལའང་བྱུང་ཡོད་
པ་ལོ་རྒྱུས་སྨྲ་བ་དག་གིས་བརྗེད་མི་རུང༌། ཁ་ཅིག་གིས་རོམ་གྱི་ཆབ་སྲིད་ནི་བརྟན་བརླིང༌།
འཐུས་ཚང༌། ཕུན་སུམ་ཚོགས་པ་དང་བླ་ན་མེད་པ་ཞིག་ཡིན་ཐག་ཆོད་དུ་འཛིན་པ་ནི་
ཤིན་ཏུ་འཁྲུལ་ལོ། ། དཔེར་ན་དབྱིན་ཇིའི་ལོ་རྒྱུས་མཁན་པོ་མེ་ཁའོ་ལེ་ཞེས་པས 《གནའ་
བོའི་རོམ་པའི་གླུ་དབྱངས》 ཞེས་པར། རོམ་གྱི་རྒན་ཚོགས། རོམ་གྱི་གྲོང་ཁྱེར་པ། སི་ཕི་ཨོ།
རྫུ་ལྱ་སི་སི་གཟའ། དྷེ་ཁ་ལེ་ཞེན། ཁེ་ཐོ་རྒན་པ། གོང་མ་ཁན་སི་ཐན་ཐེན། རོམ་པའི་རྒྱལ་
ཁ། གྲི་འཐབ་མཁན། གཏམ་བཤད། བསྟན་པར་རང་སྲོག་གཏོང་བའི་ཡེ་ཤུའི་རྗེས་འཇུག་
པ་སོགས་ལྷན་གཅིག་ཏུ་སྦྱར་ཏེ། སྔོན་གྱི་བྱུང་རབས་ཉ་ཉུང་བསྲེས་ནས་བརྗིད་ཆེ་ལ་སྐྱི་
གཡའ་བའི་རི་མོ་ལྟ་བུ་ཞིག་བྲིས་འདུག་མོད། འོན་ཀྱང་དེ་དག་གཅིག་ཏུ་བསྲེ་ག་ལ་རུང་།
རི་མོ་འདིའི་ནང་གི་གྲུབ་ཆ་སོ་སོ་བྱུང་བའི་དུས་སྐབས་མི་འདྲ་བས། དེ་དག་བར་དུ་སྔོན་གྱི་
མངའ་བདག་ཝེ་ལེམ་སྐབས་ཀྱི་ལན་དྷན་དང་དེང་སང་གི་ལན་དྷན་བར་ལས་ཀྱང་ཁྱད་
པར་ཆེའོ།།
རོམ་གོང་མའི་རྒྱལ་ཁབ་ཀྱི་མངའ་ཁོངས་རྒྱ་བསྐྱེད་པར་དུས་རིམ་བཞིར་དབྱེ་ཆོག
སྤྱི་ལོའི་སྔོན་གྱི390ལོར་གྷོལ་པས་རོམ་པ་བཅོམ་པ་ནས་སྤྱི་ལོའི་སྔོན་གྱི240ལོར་ཕེའུ་
ནེ་ཁའི་དམག་འཁྲུག་དང་པོ་མཇུག་བསྒྲིལ་བའི་བར་ནི་དུས་རིམ་དང་པོ་ཡིན། དུས་རིམ་
འདིར་མི་རིགས་གཅིག་མཐུན་དུ་གྱུར་པའི་སྤྱི་མཐུན་རྒྱལ་ཁབ་ཀྱི་དུས་སྐབས་ཀྱང་ཟེར།
དུས་སྐབས་འདི་རོམ་གྱི་ལོ་རྒྱུས་སུ་ཁྱད་ཆོས་མངོན་པར་གསལ་བ་དང་འཚོ་བ་ཆེས་སྐྱིད་
པའི་དུས་རབས་ཤིག་ཡིན། སྐབས་འདིའི་དུས་སུ། སྐུ་དྲག་དང་མི་སེར་དཀྱུས་མའི་བར་
གྱི་འཐབ་རྩོད་རིམ་གྱིས་ཞི། ཨི་ཐྲི་རེ་ཡ་པའི་འཇིགས་པ་དལ་གྱིས་ཡལ། དབུལ་ཕྱུག་གི་
ཁྱད་པར་མཐར་གྱིས་བསྐྱུངས། རོམ་པ་ཕལ་ཆེ་བར་སྤྱི་སེམས་ཆེ་བར་ཕྱིན། སྐབས་འདིའི་
རོམ་གོང་མའི་རྒྱལ་ཁབ་ནི། ཞིང་པའི་སྤྱི་མཐུན་རྒྱལ་ཁབ་རང་དབང་དང་ལྡན་པ་ཞིག་
ཡིན་ཞིང་། སྤྱི་ལོ1900ལོའི་སྔོན་གྱི་ཨ་ཧྥེ་རི་ཁ་ལྷོ་མའི་བྷོ་ཝ་སྤྱི་མཐུན་རྒྱལ་ཁབ་དང༌། སྤྱི་
ལོ1800ལོ་ནས་སྤྱི་ལོ1850ལོའི་རིང་ཨ་མེ་རི་ཁ་བྱང་མར་མངའ་སྡེ་མཉམ་འབྲེལ་བྱུང་ཚུལ་
དང་ཤིན་ཏུ་འདྲ།
དུས་རིམ་འདིའི་ཐོག་མའི་དུས་སུ། རོམ་གྱི་རྒྱ་ཁྱོན་ལ་སྤྱི་ལེ་སུམ་ཅུ་ལྷག་ལས་མེད་
པས་ཧ་ཅང་ཆུང༌། རོམ་པས་མཐའི་རུས་གཅིག་པའི་རྒྱལ་ཁམས་ལ་རྒོལ་བ་བྱེད་དོན་ནི།
ཕན་ཚུན་མནའ་འབྲེལ་ཡོང་བར་རེ་བ་ལས།ཕ་རོལ་འཇོམས་འདོད་པ་ནི་མ་ཡིན་ནོ། ། རོམ་
ལ་དུས་རབས་དུ་མར་ནང་འཁྲུག་བྱུང་མཐར། རོམ་པས་ཀྱང་བཟོད་སྒོམ་དང་འགྲིག་
ཐབས་བྱེད་པའི་དགོས་པ་རིམ་གྱིས་རྟོགས། རོམ་པའི་མངའ་འོག་ཏུ་ཆུག་པའི་གྲོང་ཁྱེར་
རྣམས་ལས།འགའ་ཞིག་རོམ་གྱི་ཆ་ཤས་སུ་གྱུར་ཏེ།འདེམས་བསྐོ་བྱེད་དབང་དང་ཆབ་སྲིད་
གྲོས་བསྡུར་ལ་ཞུགས་དབང་ཐོབ་ནས་རོམ་པར་གྱུར། འགའ་ཞིག་ལ་གྲོང་ཁྱེར་རང་སྐྱོང་
བྱེད་དབང་ཐོབ་པ་དང་མཉམ་དུ། རོམ་དུ་ཚོང་བྱེད་དབང་དང་གཞིས་གཏན་ཆགས་བྱེད་
དབང་ཐོབ།རོམ་པས་མངའ་འོག་ཏུ་བསྡུས་པའི་ཡུལ་གྲུར་མི་སེར་སྤེལ་ཡུལ་བཙུགས་ཤིང་།
དེ་ལ་ཁྱད་དབང་སྣ་ཚོགས་བྱིན། ལམ་གྱི་འགག་འཕྲང་དག་ལ་རྫོང་བརྩིགས་ནས་སྲུང་
དམག་བཞགཡུལ་སོ་སོར་རྒྱ་ལམ་མང་པོ་བཟོས།རོམ་པས་ཐབས་ཇུས་སྣ་ཚོགས་སྤྱད་ནས།
ཨི་ཐ་ལི་ཧྲིལ་པོ་རོམ་པའི་ལུགས་སུ་བསྒྱུར།
སྤྱི་ལོའི་སྔོན་གྱི89ལོར། ཨི་ཐ་ལིའི་དམངས་རང་དབང་ཅན་ཀུན་རོམ་གྱི་གྲོང་ཁྱེར་
པར་གྱུར་ཏེ། རོམ་གོང་མའི་རྒྱལ་ཁབ་ནི་གྲོང་ཁྱེར་རོམ་རྒྱ་བསྐྱེད་པ་ལྟ་བུར་ཆགས། སྤྱི་
ལོ212ལོར། རོམ་གོང་མའི་རྒྱལ་ཁབ་ཀྱི་དམངས་རང་དབང་ཅན་ཡོད་ཚད་ལ་གྲོང་ཁྱེར་
པའི་དབང་ཆ་ཐོབ། གྲོང་ཁྱེར་པའི་དབང་ཆ་ཐོབ་ཚད་ཀུན་ལ། རོམ་གྲོང་ཁྱེར་པའི་གྲོས་
ཚོགས་སུ་འདེམས་ཤོག་འཕེན་དབང་ཡོད་པར་བྱས།
རོམ་གོང་མའི་རྒྱལ་ཁབ་ལ་རྒྱལ་ཁམས་རྒྱ་སྐྱེད་ཐབས་ཁྱད་པར་བ་ཞིག་ཡོད། རོམ་
པས་སྔོན་ལ་གྲོང་ཁྱེར་དོ་དམ་བྱ་སླ་བ་རྣམས་ལ་གྲོང་ཁྱེར་པའི་དབང་ཆ་བྱིན་རྗེས། གྲོང་
ཁྱེར་པའི་དབང་ཆ་དེ་རིམ་གྱིས་གོང་མའི་རྒྱལ་ཁམས་ཀྱི་ཡུལ་གྲུ་ཐམས་ཅད་ལ་བྱིན། ཐབས་
འདིའི་བྱེད་ལས་ཀྱིས། རོམ་པ་རང་ཉིད་ཕར་མི་རིགས་གཞན་པར་མ་གྱུར་པར། གདུལ་བྱའི་
མི་རིགས་གཞན་དག་ཚུར་རོམ་པའི་རིགས་སུ་གྱུར། སྔར་དབང་སྒྱུར་མི་རིགས་ནི་དབང་
བསྒྱུར་བྱའི་མི་རིགས་སུ་གྱུར་པ་མང་ཡང་། རོམ་གོང་མའི་རྒྱལ་ཁབ་ཀྱིས་ཐབས་འདི་བསྟེན་
ནས་དབང་དུ་ཆུག་པ་ཐམས་ཅད་རོམ་པ་རང་གི་རིགས་སུ་བསྒྱུར་ཏོ། །
ཕེའུ་ནེ་ཁའི་དམག་འཁྲུག་དང་པོ་མཇུག་བསྒྲིལ་ཅིང་སེ་སེ་ལི་མངའ་འོག་ཏུ་ཆུག་
པའི་རྗེས་སུ། སྔོན་གྱི་རྒྱ་སྐྱེད་ཐབས་འདི་སྔར་མུས་བཞིན་སྤྱད་པ་དང་མཉམ་དུ། རྒྱ་སྐྱེད་
ཐབས་གསར་པ་ཞིག་ཀྱང་རིམ་གྱིས་བྱུང་། དཔེར་ན། སེ་སེ་ལི་རོམ་པའི་མངའ་འོག་ཏུ་
འདུས་རྗེས། ཡུལ་འདི་རོམ་པས་བགོ་བཤའ་བྱས་ནས་སྒེར་ལ་དབང་བར་བྱས། སེ་སེ་ལིའི་
ས་ཞིང་གཤིན་པོ་དང་ཡུལ་མི་དག་ལས་ལ་བརྩོན་པ་ཆེ་བས། ཡུལ་འདི་རོམ་པའི་རྒྱུ་ནོར་
གྱི་འབྱུང་གནས་སུ་གྱུར། དེ་དང་ཆབས་ཅིག་གཡུལ་ལས་བཟུང་བའི་དམག་རྣམས་རོམ་
པས་བྲན་གཡོག་ཏུ་བཀོལ། ཕེའུ་ནེ་ཁའི་དམག་འཁྲུག་དང་པོ་མ་བྱུང་བའི་སྔོན་དུ། རོམ་པ་
ཕལ་ཆེ་བ་ནི་གྲོང་ཁྱེར་པའི་ཐོབ་ཐང་ཡོད་པའི་ཞིང་པ་ཤ་སྟག་ཡིན། དམག་ལ་ཞུགས་རྒྱུ་
ནི་འདི་ཚོའི་ཁེ་དབང་དང་འོས་འགན་ཡིན། ཞིང་པ་རྣམས་རྒྱལ་ཁབ་ཀྱི་དོན་དུ་གཡུལ་དུ་
ཞུགས་པས། སྒེར་གྱི་ས་ཞིང་འདེབས་མཁན་མེད་པར་གྱུར་ཏེ། བྲན་གཡོག་བཀོལ་ནས་ཞིང་
ལས་བྱེད་སྲོལ་བྱུང༌། རོམ་པའི་ཞིང་པའི་དམག་རྣམས་གཡུལ་ནས་ཕྱིར་ལོག་ཚེ། སེ་སེ་ལི་
དང་མི་སེར་སྤེལ་ཡུལ་གསར་པ་དག་ལས་ཞིང་ལས་ཀྱི་ཐོན་རྫས་མང་པོ་རོམ་གྱི་ཚོང་རར་
སླེབས་པས། རོམ་པའི་ཞིང་པའི་ཐོན་རྫས་འཚོང་ཁག་པོར་གྱུར། དུས་ཀྱི་འཕོ་འགྱུར་ཆེན་
པོ་བྱུང་བས་རོམ་སྤྱི་མཐུན་རྒྱལ་ཁབ་ཀྱི་ངོ་བོར་ཡང་འགྱུར་བ་བྱུང་། སེ་སེ་ལི་རོམ་པའི་
མངའ་འོག་ཏུ་ཤོར་བ་ནས་བཟུང་། སེ་སེ་ལིའི་མི་སེར་དཀྱུས་མ་རྣམས་རོམ་པ་ཕྱུག་པོ་བུན་
བདག་དང་དབང་ཆེན་དག་གི་ལག་ཏུ་ཚུད། རོམ་གོང་མའི་རྒྱལ་ཁབ་ནི་སྐབས་འདི་ནས་
དུས་རིམ་གཉིས་པ་སྟེ།ཕྱུག་པོ་སྙིང་ཁམས་ཅན་གྱིས་དབང་སྒྱུར་བའི་སྤྱི་མཐུན་རྒྱལ་ཁབ་ཀྱི་
སྐབས་སུ་སླེབས།
རོམ་གྱི་ཞིང་པའི་དམག་གིས། ལོ་གཉིས་བརྒྱའི་རིང་ལ་རང་དབང་དང་ཆབ་སྲིད་
དུ་ཞུགས་དབང་བརྩད་དེ། ལོ་བརྒྱའི་རིང་ལ་ཁྱད་དབང་ཐོབ་ཀྱང་། འབད་པའི་འབྲས་བུ་
མཐའ་དག་ཕེའུ་ནེ་ཁའི་དམག་འཁྲུག་དང་པོས་ཆུད་ཟོས་སུ་བཏང༌།
སྐབས་འདིའི་དུས་སུ། རོམ་གྱི་གྲོང་ཁྱེར་པ་རྣམས་ལ་མིང་གི་འདེམས་བསྐོ་བྱེད་
དབང་ཙམ་ལས། དོན་གྱི་འདེམས་བསྐོ་བྱེད་དབང་མེད། སྐབས་འདིའི་རོམ་སྤྱི་མཐུན་རྒྱལ་
ཁབ་ཀྱི་སྲིད་དབང་ནི། རྒན་ཚོགས་དང་དཀྱུས་ཚོགས་ཏེ་ཚོགས་ཁག་གཉིས་སུ་གྱེས། རྒན་
ཚོགས་ནི་རོམ་གོང་མའི་སྲིད་དབང་གི་སྒྲིགས་འཛུགས་གཙོ་བོ་ཞིག་ཡིན། འདི་དང་པོར་སྐུ་
དྲག་གི་ཚོགས་པ་ཞིག་ཡིན་ཡང་། རྗེས་སུ་ཡུལ་སོ་སོའི་མི་གྲགས་ཅན་དག་གིས་གྲུབ་པའི་
ཚོགས་ཁག་ཅིག་ཏུ་གྱུར། ཚོགས་ཁག་འདི་སྲིད་འཛིན་དཔོན་པོ་དང་དཔོན་པོ་དབང་ཅན་
དག་གིས་བསྡུས་ནས་བྱུང་བ་ཡིན། རོམ་གྱི་རྒན་ཚོགས་ནི། དབྱིན་ཇིའི་དཔོན་ཆེན་དང་
ཚོང་དཔོན་དང་ས་བདག་གིས་གྲུབ་པའི་གྲོས་ཚོགས་གོང་མ་དང་ཤིན་ཏུ་འདྲ་ལ། ཨ་རིའི་
གྲོས་ཚོགས་དང་ཁྱད་པར་ཆེ། ཕེའུ་ནེ་ཁའི་དམག་འཁྲུག་ཞི་ནས་ལོ་སུམ་བརྒྱའི་རིང་ལ།
རྒན་ཚོགས་ནི་རོམ་གྱི་ཆབ་སྲིད་བསམ་བློའི་སྲོག་ཤིང་ལྟ་བུར་གྱུར།
དཀྱུས་ཚོགས་ལ་རོམ་གྱི་སྤྱི་དམངས་ལྷན་ཚོགས་ཀྱང་ཟེར། རོམ་ནི་དང་པོར་རྒྱ་ཁྱོན་
ལ་སྤྱི་ལེ་སུམ་ཅུ་ལྷག་ལས་མེད་པའི་རྒྱལ་ཕྲན་ཙམ་ཞིག་ཡིན་སྐབས་ནས་བཟུང༌། ཚོགས་
འདུ་འདི་རྒྱུན་པར་འཚོག་སྲིད་ཀྱང༌། རོམ་གྱི་སྤྱི་དམངས་ཨི་ཐ་ལིའི་ཁོངས་ལས་བརྒལ་
བ་ནས་བཟུང་། ཚོགས་འདུ་འདི་རིམ་གྱིས་མེད་པར་གྱུར། སྔར་དུང་བུས་ནས་འཚོག་བརྡ་
བཏང་མ་ཐག་ཏུ། རྫུ་ཕི་ཐའི་ལྷ་ཁང་ངམ་རོམ་གྱི་མཁར་སྟེང་ལ་དམངས་དཀྱུས་མ་རྣམས་
འཚོག་སྲིད་ཀྱང་། རྗེས་སུ་གནས་དེ་དག་རིམ་གྱིས་ཆབ་སྲིད་ཀྱི་ཁེ་པ་དང་མི་ཁྲེལ་མེད་
རྣམས་འཚོག་སར་གྱུར། སྤྱི་ལོའི་སྔོན་གྱི་དུས་རབས་བཞི་པའི་སྐབས་སུ། དཀྱུས་ཚོགས་ཀྱིས་
གྲོང་ཁྱེར་པ་དཀྱུས་མའི་ཁེ་ཕན་དང་རེ་འདུན་མཚོན་ཐུབ་ཅིང༌། རྒན་ཚོགས་ལའང་ཚོད་
འཛིན་བྱེད་ཐུབ་ནའང་། ཕེའུ་ནེ་ཁའི་དམག་འཁྲུག་མཇུག་བསྒྲིལ་བ་ནས་བཟུང་། དཀྱུས་
ཚོགས་ཀྱིས་མི་དབང་ཅན་རྣམས་ཀྱི་མགོ་མ་ནོན་པས་གོ་ཅི་ཡང་མ་ཆོད།
རོམ་སྤྱི་མཐུན་རྒྱལ་ཁབ་ཏུ་འཐུས་ཚོགས་ཀྱི་སྲིད་ལུགས་མ་བྱུང་ལ། འཐུས་མི་
བདམས་ནས་གྲོང་ཁྱེར་པའི་རེ་འདུན་ཞུ་བའི་ཐབས་ཇུས་འདོན་མཁན་ཡང་མ་བྱུང་བས།
ལོ་རྒྱུས་ཞིབ་འཇུག་བྱེད་མི་ཞིག་ལ་མཚོན་ན། གནད་འདི་སྣང་མེད་དུ་བསྐྱུར་མི་རུང༌།
དབྱིན་ཇིའི་གྲོས་ཚོགས་འོག་མ་དང་ཨ་རིའི་འཐུས་ཚོགས་ལ་བསྡུར་ན། རོམ་དཀྱུས་ཚོགས་
ཀྱི་རིན་ཐང་ནི་བཤད་རིན་ཅི་ཡང་མེད། དཀྱུས་ཚོགས་ནི་མིང་ལ་གྲོང་ཁྱེར་པ་ལྷན་རྒྱས་ཀྱི་
འཐུས་ཚབ་ཟེར་ཡང༌། དོན་དུ་རྣམ་པ་ཙམ་ལས་སྙིང་པོའི་དོན་ཅི་ཡང་མ་མཆིས་སོ།།
ཕེའུ་ནེ་ཁའི་དམག་འཁྲུག་གཉིས་པ་མཇུག་བསྒྲིལ་བ་ནས་བཟུང་། རོམ་གྱི་མི་སེར་
གྱི་འཚོ་བ་ཤིན་ཏུ་སྐྱོ་པོར་གྱུར། མི་སེར་ལ་ལར་ས་ཞིང་མེད་པ་དང་། ལ་ལར་ལྟོ་གོས་མེད་
པར་གྱུར་ཅིང་། བྲན་གཡོག་མང་པོ་ལས་ཀར་བཀོལ་བས། མི་སེར་གྱིས་ངལ་རྩོལ་བྱས་པ་
འབྲས་མེད་དུ་གྱུར། དེ་ལས་ཀྱང་ཡིད་སྐྱོ་བ་ཞིག་ནི། མི་སེར་ལ་ཆབ་སྲིད་ཀྱི་དབང་ཆ་མེད་
པར་བྱས་པས། བསམ་འཆར་བཤད་དབང་མེད་པར་གྱུར། སྤྱི་ཚོགས་ཀྱི་གནས་སྟངས་འདི་
འདྲ་བ་ལ། མི་སེར་གྱིས་དྲག་པོའི་སྦྱོར་བ་བསྟེན་པ་དང་ལས་བཤོལ་བྱས་ནས་ངོ་ལོག་བྱེད་
པ་ལས།རང་ཉིད་ཀྱི་འདོད་དོན་མཚོན་པར་བྱེད་པའི་ཐབས་ཤེས་གཞན་མེད་དོ། །
སྤྱི་ལོའི་སྔོན་གྱི་དུས་རབས་གཉིས་པ་ནས་སྤྱི་ལོའི་སྔོན་གྱི་དུས་རབས་དང་པོའི་རིང་
དུ། རོམ་གྱི་རྒྱལ་ཁམས་སུ་གསར་བརྗེ་དང་གྱེན་ལོག་མང་དུ་བྱུང་ཡང་། དེར་འབྲས་བུ་གང་
ཡང་མ་ཐོབ། སྐབས་འདིར་དམངས་རང་དབང་ཅན་དག་གིས་སྐུ་དྲག་ལ་ས་ཞིང་ཕྱིར་སྤྲོད་
དགོས་པ་དང་། བུ་ལོན་ཁག་ཅིག་ཆག་ཡང་དུ་གཏོང་བའམ་རྩ་ཆག་ཏུ་གཏོང་དགོས་ཚུལ་
གྱི་གྲོས་གཞི་བཏོན་པ་སོགས་འཐབ་རྩོད་རབ་དང་རིམ་པ་བྱས་རབས་ཡོད་ཀྱང་། ཡིག་
ཚོགས་ཀྱི་དབང་གིས་འདིར་མ་བྲིས། གང་ལྟར་སྐབས་འདིར་ངོ་ལོག་དང་ནང་འཁྲུག་རྒྱུན་
ཆད་མེད་པ་བྱུང་།
སྤྱི་ལོའི་སྔོན་གྱི73ལོར་སི་པཱ་ཐཱ་ཁ་སིས་ཐོག་དྲངས་ཏེ། བྲན་གཡོག་དག་གིས་གྱེན་
ལོག་ཆེན་པོ་བྱས་པས། ཨི་ཐ་ལིར་འཁྲུག་ལོང་ཆེན་པོ་བྱུང་། སྐབས་འདིར་གྱེན་ལོག་བྱེད་
པའི་བྲན་གཡོག་ཕལ་ཆེ་བ་ནི། རོམ་གྱི་དྲག་རྩལ་གྱི་གནས་ལ་སྦྱང་བ་མཐར་ཕྱིན་པའི་གྲི་
འཐབ་པ་ཤ་སྟག་ཡིན་པས། གྱེན་ལོག་པའི་དཔུང་ཚོགས་ཀྱི་སྟོབས་ཤུགས་ཧ་ཅང་ཆེ། སི་པཱ་
ཐཱ་ཁ་སིའི་གྱེན་ལོག་པས་མེ་རི་ཆེན་པོ་ཝེ་སུ་ཝེའུ་ལ་རྫོང་བཟུང་ནས། རོམ་དམག་ལ་ལོ་
གཉིས་རིང་ལ་འཐབས་ཀྱང་། རོམ་དམག་གིས་དྲག་གནོན་ཡ་ང་བ་བྱས་པས་ཕམ་སྟེ། གྱེན་
ལོག་པའི་འདོད་དོན་སྨིན་འགྲུབ་མ་བྱུང་། སྤྱི་ལོའི་སྔོན་གྱི71ལོར། ཨ་ཕེན་གནའ་ལམ་ཞེས་
པར་སི་པཱ་ཐཱ་ཁ་སིའི་གྱེན་ལོག་པ་དྲུག་སྟོང་རོམ་དམག་གིས་བཟུང་སྟེ། གྲོང་ཁྱེར་རོམ་ནས་
ལྷོ་ཕྱོགས་སུ་བགྲོད་པའི་རྒྱ་ལམ་གྱི་འགྲམ་གཡས་གཡོན་གྱི་རྒྱངས་ཤིང་མཐོན་པོ་དག་ལ་
ལྕགས་གཟེར་གྱིས་འཛེར་ནས་དམར་གསོད་བྱས།
རོམ་གྱི་མི་སེར་གྱིས། རང་ལ་གཉའ་གནོན་བྱེད་མཁན་དང་བྲན་གཡོག་ཏུ་བཀོལ་
མཁན་རྣམས་ལ་རྡུང་རྡེག་ཚ་ནན་ཞིག་ནམ་ཡང་གཏོང་མ་ཐུབ། ཆོག་ཤེས་མེད་པའི་ཕྱུག་
པོ་དབང་ཆེན་དེ་དག་གིས་མི་སེར་མངའ་དབང་དུ་ཆུག་རྗེས། སླར་ཡང་མི་སེར་དྲག་
གནོན་བྱེད་པའི་དམག་མང་པོ་བསྡུས།
ཕེའུ་ནེ་ཁའི་དམག་འཁྲུག་གཉིས་པ་མ་བྱུང་གོང་དུ། རོམ་དམག་ནི་ཞིང་པ་རང་
དབང་ཅན་ཤ་སྟག་ཡིན། དམག་འཁྲུག་བྱུང་ཚེ་རྒྱལ་ཁབ་ཀྱིས་དམག་འཕྲལ་མར་བསྡུ་
ཞིང་། ཞིང་པ་དག་རང་གི་ཆ་རྐྱེན་ལྟར་རྟ་དམག་གམ་རྐང་དམག་གི་དཔུང་ལ་ཞུགས་
ནས་གཡུལ་དུ་འཇུག་པ་རེད། དམག་དཔུང་འཕྲལ་བྱུང་དུ་བསྡུས་པ་འདི་གཡུལ་ཐག་ཉེར་
འཇུག་པ་ལ་སྟབས་བདེ་ཡང་། ཡུན་རིང་པོའམ་རྒྱང་རིང་པོར་དཔུང་འཇུག་བྱ་དགོས་ཚེ་
དེར་སྐྱོན་ཆེན་པོ་ཡོད། སྐབས་ཤིག་ནས་བྲན་གཡོག་མང་བར་སོང་བ་དང་། ས་ཞིང་མང་
པོ་མི་ཉུང་ཤས་ཀྱི་ལག་ཏུ་ཤོར་བས། སྔོན་གྱི་རང་དབང་གི་སྙིང་སྟོབས་ཡོད་པའི་ཞིང་པའི་
དམག་ཇེ་ཉུང་ནས་ཇེ་ཉུང་དུ་གྱུར། སྐབས་འདིར་དམངས་དཀྱུས་མའི་རིགས་ལས་སྐྱེས་
པའི་དམག་དཔོན་མཱ་རེ་ཡ་སི་ཞེས་པས་བཅོས་བསྒྱུར་བྱས་ནས་དམག་དཔུང་གསར་པ་
ཞིག་བསྡུས།
སྐབས་འདིར་ཁཱ་ཐེ་ཇིའི་ཤེས་རིག་ཉམས་ཤིང༌། ཨ་ཧྥེ་རི་ཁ་བྱང་མར་ནུ་མེ་དྷི་ཡ་
ཞེས་པའི་ཀླ་ཀློའི་རྒྱལ་ཁབ་ཅིག་བྱུང༌། རྒྱལ་ཁབ་འདིའི་རྒྱལ་པོ་རྗུ་གྲཱ་ཐཱ་དང་རོམ་གོང་
མའི་རྒྱལ་ཁབ་བར་ལ་དམག་འཁྲུག་བྱུང་སྟེ་ལན་དུ་མར་འཐབས་ཀྱང་། རོམ་དམག་གིས་
ནུ་མེ་དྷི་ཡ་འཇོམས་མ་ཐུབ། རོམ་པས་མཱ་རེ་ཡ་སི་སྲིད་འཛིན་དང་གཡུལ་གྱི་ཁ་ལོ་པར་
བསྐོས། མཱ་རེ་ཡ་སིས་སྲིད་བཟུང་མ་ཐག་ནས་གླས་དམག་མང་པོ་བསྡུས་ཤིང་དམག་རྩལ་
སྦྱོང་བརྡར་ནན་ཏན་བྱས་ནས་འཐབས་པས། རྒྱལ་པོ་རྗུ་གྷ་ཐཱའི་དམག་ཆམ་ལ་ཕབ། སྤྱི་
ལོའི་སྔོན་གྱི106ལོར། རྒྱལ་པོ་རྗུ་གྲཱ་ཐཱ་བཟུང་ནས་ལྕགས་ཐག་གིས་བཀྱིགས་ཏེ་གྲོང་ཁྱེར་
རོམ་དུ་ཁྲིད། རྗེས་སུ་མཱ་རེ་ཡ་སིས་རྒྱལ་སྲིད་སྐྱོང་ཡུན་གྱི་ལོ་གྲངས་རྫོགས་ཀྱང༌། ཁོས་
དམག་སྤྱིའི་དབང་ཆ་མ་སྤྲད་ཅིང་། རང་གི་དཔུང་སྟོབས་ལ་བརྟེན་ནས་རྒྱལ་སྲིད་སྔར་
མུས་ལྟར་བཟུང་ནས་ཁྲིམས་འགལ་གྱི་སྤྱོད་པ་ལྷུར་བླངས། རོམ་པར་མཱ་རེ་ཡ་སིའི་མགོ་
གནོན་པའི་ཐབས་མ་རྙེད།
མཱ་རེ་ཡ་སིས་དབང་བསྒྱུར་བ་འདིས། རོམ་གོང་མའི་རྒྱལ་ཁབ་ནི་ལོ་རྒྱུས་ཀྱི་དུས་
རིམ་གསུམ་པ་སྟེ་དམག་གིས་དབང་བསྒྱུར་བའི་སྤྱི་མཐུན་རྒྱལ་ཁབ་ཀྱི་དུས་རབས་སུ་
སླེབས་པ་མཚོན། སྐབས་འདིར་གླས་དམག་གི་དམག་དཔོན་དག་གིས་རོམ་གྱི་སྲིད་དབང་
བརྩད་དེ་འཐབ་རྩོད་མང་པོ་བྱུང༌། དེར་མཱ་རེ་ཡ་སི་དང་སྐུ་དྲག་སོལ་ལཱ་ཞེས་པའི་བར་གྱི་
འཐབ་རྩོད་ནི་ཛ་དྲག་ཆེ་ཤོས་སུ་གྱུར། སྔར་མཱ་རེ་ཡ་སིས་ཨ་ཧྥེ་རི་ཁར་དཔུང་འདྲེན་སྐབས།
སོལ་ལཱ་ནི་མཱ་རེ་ཡ་སིའི་མངའ་འོག་གི་དམག་དཔོན་ཞིག་ཡིན། འདི་གཉིས་འཐབ་རྩོད་
ཡ་ང་བ་བྱས་ཏེ། མི་སྟོང་ཕྲག་མང་པོ་བསད་ཅིང་རྒྱང་ཕུད་བཏང༌། དེ་ཚོའི་རྒྱུ་ནོར་མཐའ་
དག་གཞུང་བཞེས་བྱས་ནས་བཙོངས། སི་པཱ་ཐཱ་ཁ་སིའི་གྱེན་ལོག་དྲག་གནོན་བྱས་པའི་རྗེས་
སུ། རོམ་གོང་མའི་རྒྱལ་ཁབ་ཀྱི་སྲིད་དབང་ལ་འཕོ་འགྱུར་མང་པོ་བྱུང༌། འདིའི་སྐབས་སུ་
དམག་དཔོན་ལུ་ཁུ་ལ་སི། གོང་མ་ཆེན་པོ་ཕམ་ཕེ། ཁ་རཱ་ས་སི། རྗུ་ལྱ་སི་སི་གཟའ་སོགས་
ཀྱིས་རང་གི་དཔུང་ཤུགས་ལ་བརྟེན་ནས་སྲིད་དབང་བཟུང་། ལུ་ཁུ་ལ་སིས་ཨེ་ཞ་ཡ་མའེ་
ཎའི་ཡུལ་བཟུང་སྟེ། ཨར་མེ་ནེ་ཡ་ལ་དཔུང་དྲངས་ནས་རྒྱུ་ནོར་མང་པོ་ཕྲོགས་རྗེས། ཡུལ་
འགོལ་པོར་བསྡད་ནས་དུས་འདའ་བར་བྱས། ཁ་རཱ་ས་སིས་སི་པཱ་ཐཱ་ཁ་སིའི་གྱེན་ལོག་པ་
དྲག་གནོན་བྱས་རྗེས། པར་སིག་ལ་དཔུང་དྲངས།མཐར་ཕཱ་སི་ཡའི་དམག་གིས་བཅོམ་ཞིང་།
ཁ་རཱ་ས་སི་རང་ཉིད་ཀྱང་གཡུལ་ངོར་བཀྲོངས། རྗུ་ལྱ་སི་སི་གཟའ་དང་ཕམ་ཕེ་ལོ་དུ་མར་
འཁྲུགས་མཐར། སྤྱི་ལོའི་སྔོན་གྱི48ལོར། ཕམ་ཕེ་ཕམ་སྟེ་ཨེ་ཇིབ་ཏུ་བཀྲོངས། མཐར་རོམ་ནི་
རྫུ་ལྱ་སི་སི་གཟའ་གཅིག་པུས་དབང་བསྒྱུར།
གོང་མ་རྗུ་ལྱ་སི་སི་གཟའ་ནི་རོམ་པས་ལྷ་ལྟར་བཀུར་ཞིང༌། ཁོང་གི་ཡོན་ཏན་
ལ་འུད་བསྟོད་དང་སྒྲོ་འདོགས་སྣ་ཚོགས་བྱས་ཏེ། ལོ་རྒྱུས་སུ་སྙན་གྲགས་ཤིན་ཏུ་ཆེ་བའི་
རོམ་གྱི་མཚོན་བྱེད་མི་སྣ་ཞིག་ཏུ་གྱུར། རོམ་གོང་མའི་རྒྱལ་ཁབ་དམག་དཔོན་གྱིས་དབང་
བསྒྱུར་བའི་སྤྱི་མཐུན་རྒྱལ་ཁབ་དེ་གོང་མ་རྗུ་ལྱ་སི་སི་གཟའ་ཡིས་མཇུག་བསྡུས་ཤིང༌
རོམ་གྱི་རྒྱལ་ཁམས་རྒྱ་སྐྱེད་པའི་དུས་རིམ་བཞི་པ་སྟེ་གོང་མའི་རྒྱལ་ཁབ་ཀྱི་ཐོག་མའི་དུས་
རབས་སུ་སླེབས།
སྐབས་དེར་རོམ་གོང་མའི་རྒྱལ་ཁབ་ཀྱི་ཆབ་སྲིད་དང་དཔལ་འབྱོར་ལ་དཀའ་ཉེན་
ཆེན་པོ་བྱུང་ཞིང་། ནང་འཁྲུག་ཀྱང་ལན་མང་དུ་བྱུང་བས། སྤྱི་ཚོགས་ལ་ཡམ་ཡོམ་ཆེན་
པོ་བྱུང་ཡང་། རོམ་གྱི་མངའ་ཁོངས་སྔར་ལས་ཇེ་ཆེ་ནས་ཇེ་ཆེར་བསྐྱེད་དེ། སྤྱི་ལོའི་སྔོན་
གྱི100ལོར་རོམ་གྱི་རྒྱལ་ཁམས་ནི་ཆེས་ཆེ་བའི་ཚད་དུ་སོན། རོམ་གྱི་མངའ་ཁོངས་ནི་རྒྱ་
བསྐྱེད་བརྒྱུད་མར་བྱུང་བ་ཞིག་མ་ཡིན་ཏེ། དཔེར་ན་ཕེའུ་ནེ་ཁའི་དམག་འཁྲུག་གཉིས་པའི་
སྐབས་སུ། རོམ་གྱི་མངའ་ཁོངས་ཅུང་ཟད་ཀྱང་བསྐྱེད་མ་ཐུབ་པ་དང་། མཱ་རེ་ཡ་སིས་དམག་
དཔུང་གསར་འཛུགས་མ་བྱས་གོང་དུའང་རྒྱ་སྐྱེད་མ་ཐུབ། སི་པཱ་ཐཱ་ཁ་སིས་གྱེན་ལོག་བྱེད་
སྐབས་སུ་མངའ་ཁོངས་བསྐྱེད་རྒྱུར་བར་ཆད་བྱུང༌། སྐབས་འདིར་རྗུ་ལྱ་སི་སི་གཟའ་བྱང་
ཕྱོགས་ཀྱི་གྷོལ་ཡུལ་ལམ་དེང་སང་གི་ཧྥ་རན་སི་དང་བྷེལ་རྗམ་གྱི་ཡུལ་དུ་ཕྱིན་ཏེ། དམག་
དོན་ལ་མཁས་པའི་གྲགས་པ་རྒྱས། སྐབས་འདིར་གྷོལ་ཡུལ་གྱི་མི་ཕལ་ཆེ་བ་ཁེ་ཨོལ་ཐ་ཞེས་
པའི་མི་རིགས་ཡིན། ཁེ་ཨོལ་ཐ་པས་ཨི་ཐ་ལིའི་བྱང་ཕྱོགས་དབང་དུ་བསྡུས་ནས། ཨེ་ཞ་ཡ་
མའེ་ཎའི་ཡུལ་དུ་ཞུགས་ཤིང་དེར་གཞིས་ཆགས། ཡུལ་དེར་མི་རིགས་འདིའི་མིང་ལ་བྷཱ་ལཱ་
ཐི་ཡ་པ་ཟེར། འཇར་མན་པ་གྷོལ་ཡུལ་དུ་ཞུགས་སྐབས། རྫུ་ལྱ་སི་སི་གཟའ་ཡིས་འཇར་
མན་པ་གྷོལ་ཡུལ་ནས་བསྐྲད་དེ། གྷོལ་ཡུལ་རོམ་གྱི་མངའ་ཁོངས་སུ་བཅུག སྤྱི་ལོའི་སྔོན་
གྱི55 ལོ་དང་སྤྱི་ལོའི་སྔོན་གྱི54ལོར། རྫུ་ལྱ་སི་སི་གཟའ་ཡིས་དྷུ་ཝའི་མཚོ་འགག་ནས་རྒྱ་
མཚོ་བརྒལ་ཏེ། བྷི་རེ་ཐེན་གླིང་དུ་དཔུང་ལན་གཉིས་དྲངས་ཀྱང་། བྷི་རེ་ཐེན་མངའ་འོག་ཏུ་
བསྡུ་མ་ཐུབ། སྐབས་འདིར་ཕམ་ཕེས་རོམ་གོང་མའི་རྒྱལ་ཁབ་ཤར་ཕྱོགས་མཚོ་ཁཱ་སི་ཕེང་
གི་བར་གྱི་མངའ་ཁོངས་བདག་གིར་བཟུང༌།
སྤྱི་ལོའི་སྔོན་གྱི་དུས་རབས་དང་པོའི་དུས་དཀྱིལ་ཙམ་དུ། རྒན་ཚོགས་ནི་སྔར་བཞིན་
རོམ་གྱི་སྲིད་འཛིན་ལྟེ་གནས་ཡིན་པ་མ་ཟད། རྒན་ཚོགས་ཀྱིས་སྲིད་འཛིན་དཔོན་རིགས་
ཆེ་ཕྲ་བསྐོ་བཞག་བྱེད་དབང་དང་། དེ་ཚོར་དབང་ཆ་སྟེར་དབང་ཡང་བཟུང་ཡོད། སྐབས་
འདིར་ཆབ་སྲིད་པ་སི་སེ་རོ་ཞེས་པས་གཙོ་བྱས་ཏེ། རོམ་སྤྱི་མཐུན་རྒྱལ་ཁབ་ཀྱི་སྲོལ་རྒྱུན་དང་
ཁྲིམས་ལུགས་ཆེན་པོ་བསྲུང་བར་འཐབ་རྩོད་ལྷོད་མེད་བྱས་ཀྱང་། དུས་འདིར་ཞིང་པ་རང་
དབང་ཅན་རྣམས་ཉུང་བར་སོང་བས། ཨི་ཐ་ལི་པ་རྣམས་ལ་གྲོང་ཁྱེར་པའི་ཁེ་དབང་རྩོད་
པའི་སྙིང་སྟོབས་མེད་པར་གྱུར། སྐབས་འདིའི་དུས་སུ། ཨི་ཐ་ལིའི་ཡུལ་ཀུན་དབུལ་པོ་དང་
བྲན་གཡོག་གིས་གང་ཞིང་། དེ་ཚོར་རང་དབང་རྩོད་པའི་འདུན་པ་ཕར་ཞོག དེ་ཚོས་ཐ་ན་
རང་དབང་ཞེས་པའི་ཐ་སྙད་འདིའི་གོ་དོན་ཙམ་ཡང་ཧ་གོ་བཞིན་མེད། སྐབས་འདིར་རྒན་
ཚོགས་ཀྱི་གཙོ་བོ་དག་གི་རྒྱབ་བརྟེན་དུ་གྱུར་པའི་སྔོན་གྱི་སྟོབས་ཤུགས་དེ་ཉམས་ཤིང་། ཁོ་
ཚོར་སྔར་ནས་བསྐུལ་ཅིང་དབང་འོག་ཏུ་སྡུད་ཐབས་བྱེད་པའི་དམག་དཔོན་སྙིང་ཁམས་
ཅན་དེ་དག་གི་རྒྱབ་རྩར་དམག་དཔུང་སྟོབས་ཆེན་པོ་ཡོད་པས། དམག་དཔོན་དག་གིས་
རྒན་ཚོགས་དཔུང་ཤུགས་ཀྱིས་མནན་ནས་རྒྱལ་ཁབ་ཀྱི་སྲིད་དབང་བགོ་བཤའ་བྱས། དཔེར་
ན་ཕམ་ཕེ། ཁ་རཱ་ས་སི། རྗུ་ལྱ་སི་སི་གཟའ་གསུམ་གས་རོམ་གོང་མའི་རྒྱལ་ཁབ་ཀྱི་སྲིད་
དབང་བཟུང་། འདི་ལ་རོམ་གྱི་ལོ་རྒྱུས་སུ་རྒྱལ་སྲིད་རྐང་གསུམ་མ་སྔ་མ་ཟེར། དེའི་རྗེས་སུ་ཁ་
རཱ་ས་སིས་ཕཱ་སི་ཡར་དཔུང་དྲངས་ནས་འཐབས་པར། ཁ་རཱ་ས་སི་རང་ཉིད་ཀྱང་གཡུལ་ངོར་
བཀྲོངས། ཕམ་ཕེ་དང་རྗུ་ལྱ་སི་སི་གཟའ་དགྲར་ལངས་ཏེ། ཕམ་ཕེས་སྤྱི་མཐུན་སྲིད་ལུགས་
ལ་རྒྱབ་སྐྱོར་བྱེད་ཁུལ་གྱིས། རྫུ་ལྱ་སི་སི་གཟའ་ལ་རྒན་ཚོགས་ཀྱི་བཀའ་མ་བརྩིས་པ་དང་
རོམ་གྱི་ཁྲིམས་མ་བསྲུངས་པའི་སྐྱོན་བཏགས་ནས། རྫུ་ལྱ་སི་སི་གཟའ་ལ་ཁྲིམས་གཅོད་བྱེད་
པའི་གྲོས་བཏོན་པར་གྲོས་འཆམ་བྱུང་སྟེ་ཁྲིམས་ཐག་བཅད།
སྐབས་དེའི་རོམ་གྱི་ཁྲིམས་ལ་དམག་སྤྱིས་རང་གི་དཔུང་དྲངས་ནས། རང་གི་བསྲུང་
བྱའི་ཡུལ་ཁམས་ཀྱི་མངའ་ཁོངས་ནས་བརྒལ་ན་ཁྲིམས་འགལ་དུ་བརྩི་སྲོལ་ཡོད། སྐབས་
དེར་རྗུ་ལྱ་སི་སི་གཟའི་བསྲུང་ཡུལ་དང་ཨི་ཐ་ལིའི་བར་ཆུ་བོ་རུ་བྷི་ཁན་གྱིས་བཅད་ཡོད་
ཀྱང་། སྤྱི་ལོའི་སྔོན་གྱི49ལོར། རྗུ་ལྱ་སི་སི་གཟས “བྱ་བ་འདི་ཟློག་ཐབས་མེད་དོ” ཞེས་ཆུ་
བོ་རུ་བྷི་ཁན་བརྒལ་ཏེ་རོམ་གྱི་ཕམ་ཕེའི་སྟེང་ལ་དཔུང་དྲངས།
གནའ་བོའི་རོམ་ལ་དམག་དོན་གྱི་བྱ་བ་ཛ་དྲག་ཆེ་བ་བྱུང་ཚེ། སྒེར་གཅོད་བྱེད་
མི་ཞིག་རྒྱལ་པོར་བསྐོ་ཞིང་། དེར་སྲིད་དབང་ཆེན་པོ་སྦྱིན་པའི་སྲོལ་བྱུང་། རྗུ་ལྱ་སི་སི་
གཟས་ཕམ་ཕེའི་སྲིད་དབང་བསྣུབས་རྗེས། རྗུ་ལྱ་སི་སི་གཟའ་རོམ་གྱི་སྒེར་གཅོད་བྱེད་
མཁན་དུ་བསྐོས་ནས། སྲིད་དབང་འཛིན་ཡུན་ལོ་བཅུར་གཏན་ཁེལ་བྱས། སྤྱི་ལོའི་སྔོན་
གྱི45ལོར། རྫུ་ལྱ་སི་སི་གཟས་ཚེ་གང་བོར་སྲིད་དབང་སྒེར་གཅོད་བྱེད་ཆོག་པར་བྱས་ཏེ།
རོམ་གོང་མའི་རྒྱལ་ཁབ་ལ་ཚེ་གང་བོར་དབང་སྒྱུར་དབང་ཐོབ། སྔར་ལ་ལས་རྗུ་ལྱ་སི་སི་
གཟའ་ལ་གོང་མ་བྱེད་པར་ཞུས་ཚེ། རྗུ་ལྱ་སི་སི་གཟས་རོམ་པས་ལོ་ལྔ་བརྒྱའི་ཡར་སྔོན་
དུ་ཨི་ཐྲོ་རེ་ཡ་པ་བསྐྲད་པ་ནས་བཟུང་། གོང་མའི་ལམ་ལུགས་ལ་རོམ་པ་རྣམས་ཤིན་ཏུ་མི་
རང་བ་ཤེས་པས། སི་གཟས་མི་དེའི་ཞུས་དོན་ལྟར་རང་ཉིད་གོང་མ་བྱེད་པའི་ལུང་སྒྲོག་མ་
ཕོད་ཀྱང་།དོན་དུ་གོང་མའི་གོ་ས་དང་གོང་མའི་དབང་ཆ་མཐའ་དག་བདག་གིར་བཟུང་།
རྗུ་ལྱ་སི་སི་གཟས་ཕམ་ཕེ་ཆམ་ལ་ཕབ་ནས་ཨེ་ཇིབ་ལ་དཔུང་དྲངས། ཨེ་ཇིབ་ཀྱི་
ཐོ་ལ་མེའི་རྒྱལ་རྒྱུད་ཀྱི་རྒྱལ་པོ་མཐའ་མའི་བཙུན་མོ་ཁེ་ལེའུ་ཕཱ་ཐྲ་ཞེས་པ་མཛེས་སྡུག་ལྟ་
བས་ཆོག་མི་ཤེས་པ་ཞིག་ཡོད་པ་དེར་རྗུ་ལྱ་སི་སི་གཟའ་ཡིད་རབ་ཏུ་ཆགས། ཁེ་ལེའུ་ཕཱ་
ཐྲས་རྗུ་ལྱ་སི་སི་གཟའི་བློ་བསྒྱུར་བར་བརྟེན། ཨེ་ཇིབ་ཏུ་ལྷ་དང་རྒྱལ་པོ་ངོ་བོ་དབྱེར་མེད་
དུ་བཀུར་སྲོལ་ཡོད་པ་དེ་སི་གཟས་རོམ་དུ་སྤེལ་ཏེ། རང་གི་སྐུ་འདྲ་བཞེངས་པ་ལྷ་ཁང་དུ་
མཆོད་པའི་སྲོལ་བཙུགས་ནས། དེར “འགྲན་ཟླ་མེད་པའི་ལྷ་ཆེན་པོར་མཆོད་པ་འབུལ་
ལོ” ཞེས་པའི་ཡི་གེའང་བྲིས། རོམ་སྤྱི་མཐུན་གྱི་མེ་དཔུང་ཆེན་པོ་དེ་རླུང་ཁའི་མར་མེ་
ལྟར་ཟུམ་པར་ཉེ་བའི་སྐབས་དེར། རྒན་ཚོགས་ཀྱི་ཚོགས་མི་དག་གིས་རྗུ་ལྱ་སི་སི་གཟའ་
བཀྲོངས། སྐབས་དེར་རྗུ་ལྱ་སི་སི་གཟའ་ཁོའི་སྲིད་དབང་རྩོད་ཡ་ཕམ་ཕེའི་སྐུ་འདྲའི་དྲུང་
དུ་འགྱེལ་ནས་གྲོངས་པར་གྲགས།
དེའི་རྗེས་སུ་རོམ་པ་དབང་རྔམ་ཅན་གསུམ་གྱིས་ལོ་བཅུ་གསུམ་རིང་ལ་སྲིད་དབང་
བརྩད། འདི་ལ་ལོ་རྒྱུས་སུ་རྒྱལ་སྲིད་རྐང་གསུམ་མ་ཕྱི་མ་ཟེར། དེ་དག་ནི་ལཱ་ཕེ་དྷ་སི། ཨན་
ཐོ་ནེ། རྗུ་ལྱ་སི་སི་གཟའི་བུ་དོད་ཨོ་ཁ་ཐེ་ཝེན་གསུམ་མོ། །ཨོ་ཁ་ཐེ་ཝེན་གྱིས་ཁོའི་ཕ་དོད་
ནང་བཞིན་དམག་གོ་ཧྲགས་བསྡུས་ནས། ནུབ་ཕྱོགས་ཀྱི་ཞིང་ཆེན་དུ་འབངས་དབུལ་ཞིང་
རྒོད་པ་དག་ལ་དབང་བསྒྱུར་ནས་བསྡད། སྤྱི་ལོའི་སྔོན་གྱི31ལོར། ཨ་ཁ་ཐིམ་དམག་འཁྲུག་
ཏུ་ཨན་ཐོ་ནེ་ཕམ་སྟེ། ཨོ་ཁ་ཐེ་ཝེན་གྱིས་རོམ་གོང་མའི་རྒྱལ་ཁབ་ཡོངས་ལ་དབང་བསྒྱུར།
ཨོ་ཁ་ཐེ་ཝེན་དང་ཁོའི་ཕ་དོད་རྗུ་ལྱ་སི་སི་གཟའ་གཉིས་མི་འདྲ་སྟེ། ཨོ་ཁ་ཐེ་ཝེན་ལ་
གོང་མ་བྱ་དགོས་སྙམ་པའི་རྔམ་པ་ཡེ་ནས་མེད་ཅིང༌། རྒྱལ་མོ་གང་གིས་ཀྱང་ཁོའི་སེམས་
ཀྱི་བརྟན་པ་འཕྲོག་མ་མྱོང༌། ཁོང་གིས་རོམ་གྱི་མི་དམངས་དང་རྒན་ཚོགས་ལ་རང་དབང་
ཕྱིར་སྤྲད་པ་མ་ཟད། ཁོང་ལ་སྒེར་གཅོད་བྱེད་དབང་བྱིན་ཀྱང་ཁོང་གིས་མ་བླངས། རྒན་
ཚོགས་ཀྱིས་ཨོ་ཁ་ཐེ་ཝེན་གྱི་རླབས་ཆེན་སྤྱོད་པར་དྲིན་གཟོ་བའི་ཆེད་དུ། ཨོ་ཁ་ཐེ་ཝེན་
གྱིས་མིང་གི་དབང་ཆ་མ་བཞེས་ཀྱང༌། དོན་གྱི་དབང་ཆ་ཡོད་པར་བྱས། ཨོ་ཁ་ཐེ་ཝེན་གོང་
མར་མ་བསྡད་པས། ཀུན་གྱིས་ཁོའི་མིང་ལ་ཨོ་གྷ་སི་དྷ་སིའམ་གཙོ་བོ་ཟེར། སྤྱི་ལོའི་སྔོན་
གྱི27ལོར། ཨོ་ཁ་ཐེ་ཝེན་ལ་ཨོ་གྷ་སི་དྷ་སི་སི་གཟའ་ཞེས་པའི་གོ་གནས་བྱིན། སྤྱི་ལོའི་སྔོན་
གྱི27ལོ་ནས་སྤྱི་ལོའི་སྔོན་གྱི14ལོའི་བར། ཨོ་ཁ་ཐེ་ཝེན་རོམ་གོང་མའི་རྒྱལ་ཁབ་ཀྱི་གོང་མར་
བསྐོས། ཨོ་ཁ་ཐེ་ཝེན་ནི་རོམ་གོང་མའི་རྒྱལ་ཁབ་ཀྱི་གོང་མ་དང་པོ་ཡིན་ནོ། །
ཨོ་ཁ་ཐེ་ཝེན་གྱི་རྒྱུད་འཛིན་གོང་མ་རིམ་བྱོན་ནི། ཐའེ་བྷེ་རེ་ཡ་སི་སི་གཟའ ( སྤྱི་
ལོ14 ལོ་ནས་སྤྱི་ལོ37ལོའི་བར)། ཁ་ལེ་གྷུ་ལཱ། ཁ་ལོ་དྷི་ཡ་སི། ནེ་རོ། ཐེ་རྗེན( སྤྱི་ལོ98ལོ)།
ཧཱ་དྷ་རེན ( སྤྱི་ལོ117ལོ) ། ཨན་ཐོ་ནེ་འོ་ཕའེ་ཡ་སི ( སྤྱི་ལོ138ལོ)། མཱ་ཁོ་སི་ཨོ་ར་
ལི་ཡ་སི(སྤྱི་ལོ161ལོ་ནས་སྤྱི་ལོ180ལོའི་བར)རྣམས་ཡིན། གོང་མ་འདི་དག་སྔར་རོམ་
དམག་གི་དམག་སྤྱི་ཤ་སྟག་ཡིན་པས། རང་གི་དམག་མང་གིས་ཁོ་ཚོ་གོང་མར་འདེམས་
བསྐོ་བྱས་པ་རེད། འདིར་ལ་ལ་ཞིག་དམག་མང་གིས་ཁྲི་ལས་ཕབ་པའང་ཡོད། དེ་ནས་
བཟུང་རྒན་ཚོགས་རིམ་གྱིས་ཉམས་ཏེ། རྒན་ཚོགས་ཀྱི་དབང་ཆ་གོང་མ་དང་དཔོན་པོའི་
ལག་ཏུ་ཤོར།
དུས་འདིའི་སྐབས་ནི་རོམ་གྱི་མངའ་ཁོངས་ཆེས་ཆེ་བའི་དུས་སྐབས་ཡིན། སྐབས་
འདིར་བྷི་རེ་ཐེན་གྱི་ཡུལ་གྲུ་ཕལ་ཆེ་བ་རོམ་གོང་མའི་རྒྱལ་ཁབ་ཀྱི་མངའ་འོག་ཏུ་བསྡུས་
ཤིང་། ཐྲོན་སོལ་ཝེ་ནེ་ཡའི་ཡུལ་ཡང་མངའ་འོག་ཏུ་བསྡུས་ནས་མིང་ལ་དྷེ་ཞེ་ཡ་ཞེས་
བཏགས། གོང་མ་ཐེ་རྗེན་གྱི་དུས་སུ། རོམ་གྱི་མངའ་ཁོངས་ཆུ་བོ་ཡུ་ཧྥེ་རེ་ཐེ་སིའི་ཕ་རོལ་
ཏུ་བསྐྱེད། གོང་མ་ཧཱ་དྷ་རེན་གྱི་དུས་སུ། རྒྱ་སྐྱེད་མཚམས་བཞག་ཅིང་སྔར་གྱི་མངའ་ཁོངས་
བསྲུངས་ནས་བསྡད། ཧཱ་དྷ་རེན་གྱིས་ཀྲུང་གོའི་གོང་མ་ཆིན་ཧྲི་ཧོང་ལྟར། བྱང་ཕྱོགས་ཀྱི་ཀླ་
ཀློའི་དམག་ཟློག་བྱེད་དུ་ལྕགས་རི་བསྐྲུན། བྷི་རེ་ཐེན་གླིང་དུའང་ལྕགས་རི་དུམ་བུ་བསྐྲུན་
ཡོད། གོང་མ་འདིས་ཆུ་བོ་དྷེ་ནེབ་དང་ཆུ་བོ་རྭན་བར་དུ་ཕ་རོལ་ཟློག་བྱེད་ཤིང་གི་ར་བ་
མཐོན་པོ་བཟོས།ཐེ་རྗེན་གྱི་དུས་སུ་མངའ་རིས་ཀྱི་ཡུལ་ཁ་ཤས་ཡལ་བར་དོར།
དུས་འདིའི་སྐབས་ནས་བཟུང་། རོམ་གོང་མའི་རྒྱལ་ཁབ་ཀྱིས་རྒྱལ་ཁམས་ཀྱི་མངའ་
ཁོངས་རྒྱ་སྐྱེད་མཚམས་བཞག།

ལེའུ་སོ་བཞི་པ། རོམ་དང་ཀྲུང་གོ

སྤྱི་ལོའི་སྔོན་གྱི་དུས་རབས་གཉིས་པ་ནས་སྤྱི་ལོའི་དུས་རབས་དང་པོའི་རིང་ནི། འགྲོ་
བ་མིའི་རིགས་ཀྱི་ལོ་རྒྱུས་ནང་གི་དུས་རབས་གསར་པ་ཞིག་ཡིན།ས་དབུས་རྒྱ་མཚོའི་ཤར་
རྒྱུད་དང་མེ་སེ་བྷི་ཐེ་མེ་ཡའི་ཡུལ་ལ། སྔོན་ལྟར་དོ་སྣང་བྱེད་མཁན་མེད་པར་གྱུར། སྐབས་
འདིར་ཨེ་ཇིབ་དང་མེ་སེ་བྷི་ཐེ་མེ་ཡ་ལ་སྔར་བཞིན་མི་གྲངས་མང་ཞིང་ས་ཞིང་གཤིན་པ་
དང༌། ཚོང་གི་འདུ་འགོད་ཀྱང་སྔར་བཞིན་ཆེ་ནའང༌།སྲིད་དབང་གི་ལྟེ་གནས་ནུབ་ཕྱོགས་
དང་ཤར་ཕྱོགས་ཀྱི་ཡུལ་ལ་འཕོས་པས། ཡུལ་དེ་དག་གི་སྔར་གྱི་འཛམ་གླིང་གི་ལྟེ་བའི་གོ་
གནས་དེ་རིམ་གྱིས་ཉམས། རོམ་གོང་མའི་རྒྱལ་ཁབ་དང་ཀྲུང་གོའི་རྒྱལ་རབས་ཧན་ནི།
སྐབས་འདིའི་འཛམ་གླིང་གི་རྒྱལ་རབས་དབང་ཆེ་ཤོས་གཉིས་ཡིན།
རོམ་གོང་མའི་རྒྱལ་ཁབ་ཀྱིས་སྐབས་འདིར་ཆུ་བོ་ཡུ་ཧྥེ་རེ་ཐེ་སིའི་བར་ལ་རྒྱ་བསྐྱེད་
ཀྱང་། རོམ་ནས་རྒྱལ་ཁམས་ཀྱི་མཐའ་མཚམས་ལ་ཐག་རིང་ཆེས་པའི་དབང་གིས། མངའ་
ཁོངས་དེའི་ཕན་ཆད་ལ་སྐྱེད་མ་ཐུབ། ཆུ་བོ་ཡུ་ཧྥེ་རེ་ཐེ་སིའི་ཕ་རོལ་གྱི་རྒྱ་གར་ནི། སྔར་པར་
སིག་དང་ས་ལུ་ཁ་སིའི་རྒྱལ་རབས་ཀྱི་མངའ་འོག་ཏུ་ཡོད་ཀྱང༌། སྐབས་འདིར་སྔོན་གྱི་རྒྱལ་
རབས་རྣམས་ཉམས་པས། རྒྱ་གར་གྱི་ཡུལ་གྲུ་རྣམས་མངའ་བདག་གཞན་པའི་དབང་འོག་
ཏུ་ཤོར། ཀྲུང་གོར་གོང་མ་ཆིན་ཧྲི་ཧོང་འདས་ཤིང་རྒྱལ་རབས་ཆིན་ནུབ་སྟེ། རྒྱལ་རབས་
ཧན་གྱི་སྲིད་དབང་ཚུགས། ཧན་གྱི་སྟོབས་ཤུགས་ནི་སྒང་ཆེན་པོ་ཕཱ་མེར་བརྒལ་ནས་ཏུ་
རུ་ཁའི་ནུབ་ཕྱོགས་ཀྱི་ཆ་ལ་སླེབས་པས། ཧན་གྱི་མངའ་ཁོངས་ཧ་ཅང་ཆེ། ཧན་གྱི་མཐའ་
མཚམས་ཀྱང་ཐག་ཤིན་ཏུ་རིང་བས།དེའི་ཕན་ཆད་ལ་རྒྱ་སྐྱེད་མ་ནུས།
སྐབས་འདིར་ཀྲུང་གོ་ནི་འཛམ་གླིང་དུ་རྒྱལ་ཁབ་མངའ་ཐང་ཆེས་ཆེ་བ། སྒྲིག་
འཛུགས་ཆེས་ཚང་བ། སྲིད་ལུགས་ཆེས་སྔོན་ཐོན་ཅན་ཞིག་ཡིན་པས། རྒྱལ་ཁབ་མང་པོའི་
དོ་སྣང་བྱེད་ཡུལ་དུ་གྱུར། སྐབས་དེའི་ཀྲུང་གོའི་མི་གྲངས་དང་མངའ་ཁོངས་ནི། རོམ་གོང་
མའི་རྒྱལ་ཁབ་ཆེས་དར་བའི་དུས་སྐབས་ལས་ཀྱང་རིང་དུ་བརྒལ་ཡོད་པར་སྣང་། སྐབས་
འདིར་རྒྱལ་ཁབ་སྟོབས་འབྱོར་ཅན་འདི་གཉིས་དུས་མཉམ་དུ་གནས་ཀྱང༌། སྐབས་དེའི་
གནས་ཚུལ་ལ་བརྟགས་ན་གཉིས་ཀར་ཕན་ཚུན་རྒྱུས་མེད་པར་མངོན། རྒྱུ་མཚན་ནི་རྒྱལ་
ཁབ་གཉིས་ཀར་ཡུལ་གྱིས་རིང་དུ་བསྐལ་ཅིང༌། སྐབས་དེར་སྐམ་རླན་གཉིས་ཆར་འགྲིམ་
འགྲུལ་གྱི་མཐུན་རྐྱེན་མ་འཛོམས་པས་དངོས་སུ་འཕྲད་དཀའ་བའི་ཕྱིར་རོ། །
དེ་ལྟ་ན་ཡང༌། རོམ་དང་ཀྲུང་གོའི་བར་ལ་ཐབས་ཚུལ་དམིགས་བསལ་བ་ཞིག་
བརྒྱུད་ནས་ཕན་ཚུན་ཤན་སྟོབས་ཐེབས་ཤིང༌། རྒྱལ་ཁབ་འདི་གཉིས་བར་གྱི་ཨེ་ཞ་ཡ་
དབུས་མ་དང་རྒྱ་གར་སོགས་ལའང་ནུས་པ་ཆེན་པོ་ཐོན། དཔེར་ན་ཚོང་པ ལ་ལས་རྔ་མོང་
དེད་ནས་པར་སིག་ལ་སླེབས། ལ་ལས་ཚོང་གྲུ་བཏང་ནས་མཚོ་དམར་དང་རྒྱ་གར་གྱི་རྒྱ་
མཚོའི་ངོགས་སུ་སོང་ནས་ཚོང་བྱས། སྤྱི་ལོའི་སྔོན་གྱི66ལོར། ཕམ་ཕེས་རོམ་དམག་དྲངས་
ནས་སྔར་ཨ་ལི་ཁ་གཟན་དྷ་འགྲོ་མྱོང་བའི་ལམ་དེད་དེ། མཚོ་ཁཱ་སི་ཕེང་གི་ཤར་མཐའ་
བསྐོར་ནས་བྱང་ཕྱོགས་སུ་ཕྱིན། སྤྱི་ལོ102ལོར། ཀྲུང་གོའི་པན་ཁྲའོ་ཞེས་པས་ཀྲུང་གོའི་
དཔུང་དྲངས་ནས་ཁཱ་སི་ཕེང་མཚོ་ཁར་སླེབས་ཏེ། མྱུལ་མ་བཏང་ནས་རོམ་གོང་མའི་རྒྱལ་
ཁབ་ཀྱི་གནས་ཚུལ་ཉམས་ཞིབ་བྱས། འོན་ཀྱང་ཡོ་རོབ་གླིང་དང་ཨེ་ཞ་ཡ་ཤར་མ་ལ་དངོས་
སུ་འབྲེལ་ཐུག་དང་རྒྱུས་རྟོགས་བྱུང་བའི་དུས་ནི། དེ་ནས་ཀྱང་དུས་རབས་དུ་མ་འདས་པའི་
རྗེས་སུ་ཡིན་ནོ། །
རོམ་དང་ཀྲུང་གོའི་བྱང་ཕྱོགས་ཀྱི་ཆ་ལ། མིའི་རིགས་མ་སླེབས་པའི་ས་སྟོང་ཆེན་པོ་
ཡོད། དེང་སང་གི་འཇར་མན་གྱི་ཡུལ་ཕལ་ཆེ་བ་སྐབས་དེར་ནགས་ཚལ་ཡིན། འཇར་མན་
གྱི་ནགས་ཚལ་དང་ཨུ་རུ་སུའི་ནགས་ཚལ་ཡུག་གཅིག་ཏུ་འབྲེལ་ཞིང༌། དེ་ལ་འབྲོང་གླང་
པོ་ཆེའི་གཟུགས་དང་མཉམ་པ་མང་པོ་ཡོད། ཨེ་ཞ་ཡའི་རི་རྒྱུད་མཐོན་པོ་དག་གི་བྱང་
རྒྱུད་ཀུན་སྤང་ལྗོངས་དང་བྱེ་ཐང་ཡིན། དེའི་ཕན་ཆད་ནི་ནགས་ཚལ་སྟུག་པོས་ཁྱབ་པ་
དང་ཤིན་ཏུ་གྲང་བའི་ས་གཞི་ཡིན་ནོ། །ཨེ་ཞ་ཡའི་ས་བབ་མཐོན་པོ་དག་འདས་པའི་ཤར་
ཕྱོགས་སུ། གཤོང་ས་ཆེན་པོ་མན་ཇུའི་གཞོངས་ས་གྲུ་གསུམ་ཞེས་པ་ཡོད། ཨུ་རུ་སུའི་ལྷོ་
འདབས་ནས་ཨེ་ཞ་ཡ་དབུས་མ་དང་ཀྲུང་གོའི་བྱང་ཤར་བར་གྱི་ཡུལ་གྲུ་ལ། གནམ་གཤིས་
ཀྱི་འགྱུར་ལྡོག་ཤིན་ཏུ་ཆེ། ཡུལ་འདིར་ལོ་འགའ་ལ་ཆར་ཆུ་མོད་པས། རྩྭ་ཆུ་འཛོམས་ཤིང་
ལོ་ཏོག་ལེགས་པ་དང༌། ཡང་ལོ་འགའ་ལ་ཆར་ཆུ་དཀོན་ཞིང་ཐན་པ་ཆེན་པོ་བྱུང་ནས། མུ་
གེ་འཁོར་ལོ་བཞིན་འཁོར་ཞིང་འོང་བས། ཡུལ་འདི་དག་ནི་མིའི་རིགས་ཤིན་ཏུ་འཚོ་དཀའ་
བའི་གནས་སུ་གྱུར།
བྱང་ཕྱོགས་ཀྱི་ས་སྟོང་ཆེན་པོ་འདིའི་ནུབ་ཕྱོགས་ཀྱི་ཆ་སྟེ། འཇར་མན་གྱི་ནགས་ཚལ་
ཆེན་པོ་ནས་ཨུ་རུ་སུའི་ལྷོ་རྒྱུད་དང་ཨེ་ཞ་ཡ་དབུས་མའི་ཆ་དང་། གྷོ་ཐ་ལན་གླིང་ཕྲན་ནས་
རི་བོ་ཨལ་ཕེ་སིའི་བར་དག་ནི།ཡོ་རོབ་བྱང་པ་དང་ཨཱརྱའི་རིགས་གནས།སོག་ཡུལ་གྱི་ཤར་
ཕྱོགས་ཀྱི་བྱེ་ཐང་དང་སྤང་ལྗོངས་དག་ནི་ཧོར། སོག་པོ། ཏུ་རུ་ཁ་པ། ཐར་ཐར་པ་རྣམས་
གནས། མི་རིགས་འདི་དག་གི་མི་རྒྱུད། འཚོ་བ་སྐྱེལ་སྟངས། སྐད་རིགས་སོགས་ལ་མཐུན་
པའི་ཆ་མི་ཉུང་བ་ཡོད། ཧོར་ལ་མི་གྲངས་མང་ཐལ་བས། ཧོར་མང་པོ་ཀྲུང་གོར་གྱར་བའམ་
བཙན་གྱིས་ཞུགས་ནས་གཞིས་ཆགས། ཧོར་རྣམས་ཀྱི་གནས་སྤོ་སྟངས་ནི། ཡོ་རོབ་བྱང་པ་
རྣམས་ལྷོ་ཕྱོགས་སུ་སྤོས་ནས་མེ་སེ་བྷི་ཐེ་མེ་ཡ་དང་ས་དབུས་རྒྱ་མཚོའི་ངོགས་ཀྱི་ཤེས་རིག་
དར་བའི་ཡུལ་དུ་ཞུགས་ཚུལ་དང་ཤིན་ཏུ་འདྲ། ཡོ་རོབ་བྱང་པ་རྣམས་ལྟོ་གོས་འཛོམས་ཚེ་
མི་གྲངས་མྱུར་དུ་འཕེལ་ཞིང༌།རྩྭ་ཆུ་ཟད་ཅིང་ཕྱུགས་ལ་གོད་ཁ་བྱུང་དུས། མུག་སྡུག་གིས་
མ་བཟོད་པས་ལྷོ་ཕྱོགས་ཀྱི་ཆ་ལ་བཙན་འཛུལ་བྱས།
སྐབས་འདིའི་དུས་སུ། འཛམ་གླིང་གི་རྒྱལ་ཁབ་ཆེན་པོ་འདི་གཉིས་ཀྱིས། ཀླ་ཀློའི་
བཙན་འཛུལ་པ་བཏུལ་ཅིང་རང་གི་རྒྱལ་ཁམས་ཀྱང་རྒྱ་བསྐྱེད། ཀྲུང་གོའི་རྒྱལ་རབས་ཧན་
གྱིས་ཧོར་ཡུལ་ལ་དྲག་པོའི་དཔུང་ཆེན་པོ་དྲངས་ནས་ཡུན་རིང་པོར་འཐབས་ཤིང༌། རྒྱ་མི་
མང་པོ་ལྕགས་རི་བརྒལ་ནས་ཧོར་ཡུལ་དུ་ཕྱིན། རྒྱ་མི་ཞིང་པ་དག་གིས་མཐའ་མཚམས་ཀྱི་
སྲུང་དམག་གི་དཔུང་ལ་བརྟེན་ཏེ། ཧོར་ཡུལ་གྱི་སྤང་རྒོད་ཞིང་དུ་རྨོས། དགུན་མཚེར་ར་
བས་བསྐོར། ཧོར་གྱིས་རྒྱ་མི་རྣམས་ལ་འཕྲོག་བཅོམ་དང་དམར་གསོད་ཅི་རིགས་བྱས་ཀྱང་།
ཧན་གོང་མའི་བཀའ་བཙན་པས་ཧོར་གྱིས་རྒྱ་མི་རྣམས་ཕྱིར་ཟློག་མ་ནུས། སྐབས་འདིའི་
ཧོར་རྣམས་ལ་མཚོན་ན། ཡུལ་གཞན་དུ་སྤོས་ནས་མཚེར་ས་གསར་པ་འཚོལ་བའམ། ཡང་
ན་རང་སར་བསྡད་ནས་སོ་ནམ་གྱི་ལས་བྱེད་བཞིན་ཧན་གོང་མར་དཔྱ་ཁྲལ་འཇལ་བ་
ལས་ཐབས་གཞན་མ་མཆིས་པས། རང་སར་གཞིས་ཆགས་ནས་སྡོད་པ་རྣམས་རིམ་གྱིས་རྒྱ་
རིགས་སུ་གྱུར། གཞན་པ་རྣམས་བྱང་ཤར་དང་ཤར་ཕྱོགས་སུ་རི་དང་ཆུ་བོ་མང་པོ་བརྒལ་
ནས་ཕྱིན་ཏེ། ཏུ་རུ་ཁའི་ནུབ་ཕྱོགས་ཀྱི་ས་ཆ་དག་ལ་སྤོས།
སྤྱི་ལོའི་སྔོན་གྱི200ལོར། ཨེ་ཞ་ཡའི་བྱང་ཕྱོགས་ཀྱི་འབྲོག་པ་རྣམས་ནུབ་ཕྱོགས་སུ་
སྤོས། ནུབ་ཕྱོགས་ཀྱི་ཨཱརྱའི་རིགས་རྣམས་དེའི་འཇིགས་པས་རུ་སྤོས་ཏེ། རོམ་གྱི་མཐའ་
མཚམས་སུ་ཕྱིན་ནས་གནས་ཐབས་བྱས། སྤྱི་ལོའི་སྔོན་གྱི་དུས་རབས་དང་པོར། ཕཱ་སི་ཡ་པ་
སྟེ་སོག་རྒྱུད་འདྲེས་པའི་སའེ་སིས་ཡ་པའི་རིགས་དག་ལྷོ་ཕྱོགས་སུ་གནས་སྤོ་བའི་སྐབས།
ཆུ་བོ་ཡུ་ཧྥེ་རེ་ཐེ་སིའི་ཡུལ་དུ་ཞུགས་ནས། རྒྱལ་པོ་ཁ་རཱ་ས་སིའི་དཔུང་དང་གཡུལ་སྤྲད་དེ།
རྒྱལ་པོ་ཁ་རཱ་ས་སི་བཀྲོངས། རིགས་འདིས་ཕམ་ཕེའི་དཔུང་ལའང་འཐབས་པར་གྲགས། ཕཱ་
སི་ཡ་པ་རྣམས་པར་སིག་ཏུ་ཞུགས་ནས་ས་ལུ་ཁ་སིའི་རྒྱལ་རབས་བསྣུབས་ཏེ། ཨར་སེ་ས་སི་
ཞེས་པའི་རྒྱལ་རབས་བཙུགས།
ནུབ་ཕྱོགས་དང་ཤར་ཕྱོགས་སུ་དུས་རིང་པོ་ཞིག་ལ། འབྲོག་པ་མུག་སྡུག་གིས་མནར་
བ་རྣམས་ཞུགས་པའི་ག་ལ་བ་དེར། ཡུལ་མིས་རྒོལ་ལན་དྲག་པོ་སྤྲད་པས། འབྲོག་པ་རྣམས་
ཐབས་ཟད་དེ་ཨེ་ཞ་ཡ་དབུས་མ་བརྒྱུད་ནས་ཤར་ལྷོའི་མཚམས་སུ་ཆས་ཤིང༌། དེ་ནས་ཁེ་
བྷར་ཉ་ག་བརྒལ་ནས་རྒྱ་གར་ལ་ཞུགས། རོམ་དང་ཀྲུང་གོར་སྟོབས་འབྱོར་ཤིན་ཏུ་རྒྱས་
པའི་ལོ་བརྒྱ་ཕྲག་འགའ་ཡི་རིང་ལ། ཧོར་དམག་རྒྱ་གར་དུ་ལན་དུ་མར་ཞུགས། ཧོར་དམག་
རྣམས་པཉྩལའི་ཡུལ་བརྒྱུད་ནས་རྒྱ་གར་ལྷོ་ཕྱོགས་ཀྱི་གཞོངས་ས་ཆེན་པོར་ལན་མང་པོར་
ཞུགས་ཏེ། སྲེག་གསོད་འཕྲོག་གསུམ་བྱས་ནས་རྒྱལ་པོ་མྱ་ངན་མེད་ཀྱི་རྒྱལ་ཁམས་སིལ་བུར་
གཏོར་བས། རྒྱ་གར་ལ་ཤིན་ཏུ་མུན་ནག་པའི་དུས་སྐབས་ཤིག་བྱུང༌། འདིའི་སྐབས་སུ་རྒྱ་
གར་དུ་སའེ་སིས་ཡ་ཞེས་པའི་རིགས་ཤིག་ཞུགས་ཏེ། རྒྱ་གར་བྱང་ཕྱོགས་ཀྱི་ས་ཆར་ཁུ་ཞན་
ཞེས་པའི་རྒྱལ་རབས་བཙུགས་ནས་དབང་བསྒྱུར། དུས་རབས་འགའ་ཡི་རིང་ལ་རྒྱ་གར་ལ་
བཙན་འཛུལ་འདི་ལྟ་བུ་རྒྱུན་མི་འཆད་པ་བྱུང༌། སྤྱི་ལོའི་དུས་རབས་ལྔ་པའི་རིང་ལ། རྒྱ་གར་
ལ་ཧོར་དཀར་པོ་རྣམས་ཡང་ཡང་ཞུགས་ནས། རྒྱལ་ཕྲན་རྣམས་ནས་ཁྲལ་བསྡུས་ཤིང་། རྒྱ་
གར་པ་རྣམས་འཇིགས་སྣང་ཆེན་པོ་དང་བཅས་འཚོ་དགོས་བྱུང༌། ཧོར་དཀར་པོ་རྣམས་
དབྱར་ཁར་ཏུ་རུ་ཁའི་ནུབ་ཕྱོགས་སུ་རུ་བསྐྱས་ནས་ཕྱུགས་འཚོས་པ་དང༌། སྟོན་ཁར་རི་
བོའི་ཉ་ག་བརྒྱུད་ནས་རྒྱ་གར་ལ་ཞུགས་ཤིང་འཕྲོག་བཅོམ་བྱས།
སྤྱི་ལོའི་དུས་རབས་གཉིས་པར། རོམ་དང་ཀྲུང་གོ་ལ་ཉམས་རྒུད་ཆེན་པོ་བྱུང་བས།
བྱང་འབྲོག་ཟློག་པའི་སྟོབས་ཤུགས་ཉམས། ཀྲུང་གོ་ལ་ལོ་བཅུ་གཅིག་རིང་ལ་སྔར་བྱུང་མ་
མྱོང་བའི་ནད་ཡམས་ཆེན་པོ་བྱུང་ཞིང༌། ནང་འཁྲུག་བར་མ་ཆད་པ་བྱུང་བས་རྒྱལ་རབས་
ཧན་ནུབ་ཅིང་རྒྱལ་ཁབ་སིལ་བུར་ཐོར། ཁམས་ཀྱི་དཔོན་པོ་དག་གིས་རང་ཡུལ་བདག་གིར་
བཟུང་ནས་འཐབ་འཁྲུག་རྒྱུན་ཆད་མེད་པ་བྱས། དེ་ནས་ལོ་བརྒྱ་ཕྲག་འགའི་རིང་ལ་རྒྱལ་
རབས་ཝེ། རྒྱལ་རབས་ཅིན། རྒྱལ་རབས་ལྷོ་བྱང་སོགས་བྱུང་། སྤྱི་ལོ618ལོར་རྒྱལ་རབས་ཐང་
ཚུགས་ནས་ཀྲུང་གོའི་སྟོབས་ཤུགས་ཕྱིར་སོས།
འདིའི་སྐབས་ཀྱི་ཀྲུང་གོའི་ནད་ཡམས་ཆེན་པོ་དེ་ཡོ་རོབ་གླིང་དུའང་མཆེད། སྤྱི་
ལོ164ལོ་ནས180ལོའི་བར། རོམ་གྱི་རྒྱལ་ཁམས་སུའང་ནད་ཡམས་བྱུང་སྟེ། རོམ་གོང་མའི་
རྒྱལ་ཁབ་ཀྱི་སྲིད་དབང་ལ་ཡམ་ཡོམ་ཆེན་པོ་བྱུང་བས། རོམ་པའི་མི་གྲངས་གློ་བུར་ཉུང་
བར་སོང་ཞིང༌། རྒྱལ་ཁབ་ཀྱི་དབང་ཤེད་དང་ལས་ཆོད་ཀྱང་ཉམས། སྐབས་འདིར་རོམ་གྱི་
མཐའ་མཚམས་སྲུང་བའི་སྟོབས་ཤུགས་ཤིན་ཏུ་ཉམས་པས། མི་རིགས་གཞན་པའི་བཙན་
འཛུལ་ཡང་ཡང་བྱུང༌། འདི་དང་དུས་མཉམ་པར། ཡོ་རོབ་གླིང་བྱང་རྒྱུད་ཀྱི་སི་ཝེ་དྷན་གྱི་
གྷོ་ཐ་ལན་གླིང་ཕྲན་གྱི་མི་རིགས་གྷོ་ཐ་པ་རྣམས་ཨུ་རུ་སུ་བརྒྱུད་ནས་འོངས་ཏེ། ཆུ་བོ་ཝོལ་
གྲྭ་དང་མཚོ་ནག་གི་ངོགས་སུ་སླེབས་ཤིང༌། མཚོ་ཁ་པ་ལ་འཕྲོག་བཅོམ་བྱས་ནས་དུས་
འདའ་བར་བྱས། སྤྱི་ལོའི་དུས་རབས་གཉིས་པའི་མཇུག་ཙམ་ནས། གྷོ་ཐ་པས་ཧོར་དམག་
ནུབ་ཕྱོགས་སུ་ཞུགས་པའི་འཇིགས་པ་མ་བཟོད་པས། རང་གིས་ཀྱང་གཞན་ལ་བཙན་
འཛུལ་བྱེད་པའི་སྟ་གོན་བྱས། སྤྱི་ལོ247ལོར། གྷོ་ཐའི་དཔུང་གིས་ཆུ་བོ་དྷེ་ནེབ་བརྒལ་ནས་
ཕྱིན་ཏེ། ས་བྷི་ཡའི་ཡུལ་དུ་གོང་མ་དྷེ་སི་ཡ་སིའི་དཔུང་དང་གཡུལ་ཆེན་པོ་སྤྲད་ནས་གོང་
མ་བཀྲོངས། སྤྱི་ལོ236ལོར། འཇར་མན་པའི་རིགས་ཀྱི་བྱེ་བྲག་ཧྥ་རན་ཁ་ཞེས་པས། རོམ་
གྱི་རྒྱལ་མཚམས་ཀྱི་ཆུ་བོ་རྭན་གྱི་ཆུ་སྨད་ནས་བརྟོལ་ནས་རོམ་ལ་ཞུགས། ཨ་ལེ་མན་ནེའི་
རིགས་རྣམས་ཨལ་སཱ་སིའི་ཡུལ་དུ་སྤོས། རོམ་པས་གྷོལ་ཡུལ་ནས་གྷོ་ཐའི་དཔུང་ཕྱིར་བསྐྲད་
ཀྱང་། བྷོལ་ཁན་ཕྱེད་གླིང་ལ་གྷོ་ཐ་པས་བཙན་འཛུལ་ལན་མང་དུ་བྱས་ཏེ། ཞིང་ཆེན་དྷེ་ཞེ་
ཡ་རོམ་གྱི་མངའ་འོག་ནས་ཤོར།
སྐབས་འདིར་རོམ་གོ ང་མའི་རྒྱལ་ཁབ་ཀྱི་སྲིད་དབང་ཉམས། སྤྱི་ལོ270ལོ་
ནས275ལོའི་བར། གོང་མ་ཨོ་རཱ་ལེན་གྱིས་གྲོང་ཁྱེར་རོམ་ལ་ཀླ་ཀློ་ཟློག་བྱེད་དུ་ལྕགས་རི
བསྐྲུན་ཏེ། གྲོང་ཁྱེར་རོམ་ལ་ལོ་ངོ་སུམ་བརྒྱའི་རིང་དུ་འཐབ་ར་མེད་པ་དང་འགྲོ་འོང་ལ་
བཀག་རྒྱ་མེད་པའི་ལོ་རྒྱུས་ནི་དུས་འདིའི་སྐབས་ནས་ཡོངས་སུ་རྫོགས་སོ། །

ལེའུ་སོ་ལྔ་པ། རོམ་གོང་མའི་རྒྱལ་ཁབ་ཐོག་མའི་དུས་ཀྱི་དམངས་དཀྱུས་མའི་འཚོ་བ།

གོང་མ་ཨོ་གྷ་སི་དྷ་སི་སི་གཟའ་ཡིས།སྤྱི་ལོའི་སྔོན་གྱི་དུས་རབས་གཉིས་པ་ནས་རོམ་
གོང་མའི་རྒྱལ་ཁབ་ཀྱི་སྲིད་བསྐྱངས་ནས་རྒྱལ་ཁམས་བདེ་ལ་བཀོད། དེ་ནས་ལོ་ཉིས་བརྒྱའི་
རིང་དུ། རོམ་གོང་མའི་རྒྱལ་ཁམས་ལ་མངའ་ཐང་རྒྱས་ཤིང༌། ཆབ་འབངས་བདེ་སྐྱིད་ཀྱི་
དཔལ་ལ་རོལ་བའི་བསྐལ་པ་བཟང་པོ་མངོན་པར་ཤར།འོན་ཀྱང་དེའི་རྗེས་སུ་ཆབ་སྲིད་ལ་
ཡམ་ཡོམ་ཆེན་པོ་བྱུང་བས་རྒྱལ་སྲིད་རིམ་གྱིས་ཉམས། འོ་ན་རོམ་གོང་མའི་རྒྱལ་སྲིད་ཉམས་
པའི་རྒྱུ་མཚན་གང་ཡིན་ཞེ་ན། འདིའི་སྐོར་མ་བཤད་གོང་དུ་འདིའི་མངའ་རིས་ཀྱི་དམངས་
དཀྱུས་མ་དག་གི་འཚོ་བའི་གནས་ཚུལ་ཅུང་ཟད་བརྗོད་པར་བྱའོ། །ཀྲུང་གོའི་རྒྱལ་རབས་
ཧན་གྱི་དུས་བདེ་ཞོད་འཇགས་ཀྱི་སྐབས་དང་། རོམ་གོང་མའི་རྒྱལ་ཁམས་ཀྱི་ཞི་མཐུན་ལྷིང་
ཆགས་ཀྱི་སྐབས་ཀྱི་དམངས་དཀྱུས་མའི་འཚོ་བ་ནི་དེང་སང་དང་ཕལ་ཆེར་འདྲ།
རོམ་གོང་མའི་དུས་སུ། ནུབ་གླིང་གི་རྒྱལ་ཁབ་རྣམས་ལ་དངུལ་ལུགས་མ་བྱུང༌།
སྐབས་འདིའི་སྤྱི་ཚོགས་སུ། དཔོན་པོ་དང་མཆོད་དཔོན་མ་ཡིན་པའི་གྲལ་རིམ་གསར་པ་
སྟེ་ཕྱུག་པོའི་གྲལ་རིམ་བྱུང་། སྔར་ཐག་རིང་དུ་འགྲོ་བར་དཀའ་ཚེགས་ཆེ་ནའང༌། སྐབས་
འདིར་མགྲོན་ཁང་དང་གཞུང་ལམ་ཡོད་པས། ཡུལ་གཞན་འགྲིམ་པར་སྟབས་ཀ་སྔར་ལས་
ཤིན་ཏུ་བདེ་བ་བྱུང༌། སྤྱི་ལོའི་སྔོན་གྱི་དུས་རབས་ལྔ་པའི་སྐབས་དང་བསྡུར་ན། སྐབས་
འདིར་དམངས་ཀྱི་འཚོ་བ་ལ་རང་དབང་ཆེན་པོ་ཡོད། དེའི་སྔོན་དུ་མིའི་རིགས་ནི་ཡུལ་ག་
གེ་མོའམ་རྒྱལ་ཁབ་ག་གེ་མོའི་ཁོར་ཡུག་དོག་མོ་ཞིག་ཏུ་སྡོད་བཞིན་འཚོ་ཞིང་།ཐག་རིང་དུ་
ཚོང་ལ་འགྲོ་ཐུབ་པ་དང་ཡུལ་ངེས་མེད་དུ་འཁྱར་ཐུབ་པ་ནི་འབྲོག་པ་ལས་མེད།
རོམ་དང་ཀྲུང་གོར་སྤྱི་ཚོགས་བདེ་འཇགས་བྱུང་བའི་སྐབས་སུ། དེར་དར་བའི་ཤེས་
རིག་ནི་སྣ་གཅིག་མ་ཡིན་པར། སོ་སོའི་ཡུལ་གྲུ་མི་འདྲ་བར་དར་བའི་རིག་གནས་ནི། སྔར་
དབྱིན་ཇི་གོང་མའི་རྒྱལ་ཁབ་ཆེན་པོའི་མངའ་འོག་གི་རྒྱ་གར་དང་དབྱིན་ཇི་རང་སའི་བར་
གྱི་ཁྱད་པར་དང་འདྲ་བར། ཡུལ་སོ་སོའི་རིག་གནས་ལ་ཁྱད་ཆོས་མངོན་པར་གསལ་བ་དུ་
མ་ཡོད་པ་མ་ཟད། ཕན་ཚུན་བར་རྩ་བ་ནས་མི་འདྲ་བའི་ཆའང་ཡོད། རོམ་གོང་མའི་རྒྱལ་
ཁམས་སུ་མི་སེར་སྤེལ་ཡུལ་མང་དུ་བྱུང་ཞིང༌། རོམ་དམག་ག་ས་ག་ལ་ཁྱབ། མི་སེར་སྤེལ་
ཡུལ་དུ་ལཱ་ཐེན་སྐད་སྨྲ་ཞིང་རོམ་ལྷ་མཆོད་ཀྱིན་ཡོད། རོམ་པའི་མངའ་འོག་ཏུ་ཆུག་འཕྱིས་
པའི་གྲོང་རྡལ་དང་གྲོང་ཁྱེར་དག་ནི་རོམ་གོང་མའི་ལུང་གིས་བསྒྱུར་ནའང༌། དེའི་མི་དག་
གིས་མི་རིགས་རང་གི་དོན་གཉེར་ཞིང་། རང་གི་འཚོ་བའི་གོམས་གཤིས་ལ་བརྟེན་ནས། མི་
རིགས་རང་ཉིད་ཀྱི་ལྷ་མཆོད་པའི་སྲོལ་མ་ཉམས་པར་བསྐྱངས།
ཨེ་ཞ་ཡ་མའེ་ཎ། ཨེ་ཇིབ། གྷི་རེ་སི་དང་གྷི་རེ་སིར་གྱུར་པའི་ཤར་ཕྱོགས་ཀྱི་ཡུལ་
རྣམས་ལ། གྷི་རེ་སིའི་སྐད་ཀྱི་སྟོབས་ཤུགས་ཤིན་ཏུ་ཆེ་བ་ལས་ལཱ་ཐེན་སྐད་སྤེལ་མ་ཐུབ། ཐཱ་
ས་སིའི་ཡུལ་གྱི་སོལ་ཞེས་པ་སྟེ། རྗེས་སུ་ཡེ་ཤུའི་བསྟན་པའི་ཀ་ཆེན་ལྟར་གྱུར་པ་ཕོལ་ཞེས་
གྲགས་པ་དེ། རོམ་གྱི་གྲོང་ཁྱེར་པ་ཡིན་ལ་ཡ་ཧུ་དཱ་པའང་ཡིན། ཁོས་གྷི་རེ་སིའི་སྐད་བཤད་
ཤེས་ལ་འབྲི་ཡང་ཤེས་ཀྱང༌། ཡ་ཧུ་དཱ་པའི་སྐད་བཤད་མི་ཤེས། པར་སིག་གི་ས་ལུ་ཁ་སིའི་
རྒྱལ་རབས་སྣུབ་པའི་ཕཱ་སི་ཡའི་རྒྱལ་རབས་ནི་རོམ་གྱི་མངའ་ཁོངས་སུ་མེད་ནའང་། ཡུལ་
འདིའི་སྐད་གཙོ་བོ་གྷི་རེ་སིའི་སྐད་ཡིན།
ཁཱ་ཐེ་ཇི་ནི་དུས་སྔ་མོ་ནས་ནུབ་ནའང༌། ཨ་ཧྥེ་རི་ཁའི་བྱང་ཕྱོགས་དང་སི་ཕེན་དུ་
ཁཱ་ཐེ་ཇིའི་སྐད་མ་ཉམས་པར་ཡུན་རིང་ལ་གནས། དཔེར་ན་ས་ཝེལ་ཞེས་པའི་གྲོང་ཁྱེར་
ནི་རོམ་གོང་མའི་རྒྱལ་ཁབ་མ་ཚུགས་གོང་ནས་དར་རྒྱས་བྱུང་ཞིང༌། གྲོང་ཁྱེར་འདི་རོམ་
གྱི་དམག་སྒར་ལ་ཐག་ཤིན་ཏུ་ཉེ་ཡང༌། གྲོང་ཁྱེར་འདིར་གནས་པའི་སི་མེ་ཐེ་ཁ་པས་སྔར་
བཞིན་སི་མེ་ཐེ་ཁའི་ལྷ་མོ་མཆོད་ཅིང་། སི་མེ་ཐེ་ཁའི་སྐད་སྨྲ་བ་ལྟ་བུའོ། །ཡང་དཔེར་ན།
རོམ་གྱི་གོང་མ་སེ་ཕི་ཐི་མེ་སི་སེ་ཝ་རུ་སིས་སྲིད་སྐྱོང་བའི (སྤྱི་ལོ193ལོ་ནས211ལོ)
རིང་ལ། གོང་མ་འདིས་རང་གི་ཕ་སྐད་ཁཱ་ཐེ་ཇིའི་སྐད་སྨྲ་བ་ལས།ལཱ་ཐེན་སྐད་ནི་ཕྱིས་སུ་
མི་རིགས་གཞན་པའི་སྐད་ལྟར་སྦྱངས་ནས་ཤེས་པ་དང༌། གོང་མ་འདིའི་སྲིང་མོས་ཚེ་གང་
བོར་ལཱ་ཐེན་སྐད་མ་སྦྱངས་པས། མོས་རང་གི་རོམ་པའི་གཡོག་མོར་ཡང་ཁཱ་ཐེ་ཇའི་སྐད་སྨྲ་
ཚུལ་ལོ་རྒྱུས་ཡིག་ཚང་རྣམས་ལ་གསལ་པོར་བཀོད་ཡོད།
རོམ་པ་མ་འོངས་གོང་དུ། བྷི་རེ་ཐེན། ཕན་ནོ་ནེ་ཡ (ཆུ་བོ་དྷེ་ནེབ་ལྷོ་རྒྱུད་ཀྱི་ཧང་
གྷ་རིའི་ཡུལ) ། དྷེ་ཞེ་ཡ ( དེང་སང་གི་རོ་མེ་ནེ་ཡའི་ཡུལ)།གྷོལ་ཡུལ་སོགས་སུ་གྲོང་
ཁྱེར་ཆེན་པོ་དང་ལྷ་ཁང་མེད་ཅིང་ཤེས་རིག་ཀྱང་མ་དར་བས།ཡུལ་འདི་རྣམས་རོམ་གོང་
མའི་རྒྱལ་ཁབ་ཀྱིས་རིམ་གྱིས་ལཱ་ཐེན་པའི་ལུགས་སུ་བསྒྱུར། རོམ་གོང་མའི་རྒྱལ་ཁབ་ཀྱིས་
ཡུལ་འདི་དག་ལ་གྲོང་ཁྱེར་དང་གྲོང་རྡལ་བསྐྲུན་ཅིང་ལཱ་ཐེན་སྐད་སྤེལ་བས་ཤེས་རིག་
དར། རོམ་པས་བསྐྲུན་པའི་གྲོང་ཁྱེར་དུ་རོམ་ལྷ་མཆོད་ཅིང་རོམ་སྲོལ་དར། རྗེས་སུ་ལཱ་ཐེན་
སྐད་རིམ་གྱིས་སྐད་རིགས་དུ་མར་གྱེས། དེང་སང་གི་ཨི་ཐ་ལིའི་སྐད། སི་ཕེན་སྐད། ཧྥ་རན་
སིའི་སྐད། རོ་མེ་ནེ་ཡའི་སྐད་སོགས་ནི་ལཱ་ཐེན་སྐད་ནས་བྱུང་བ་ཡིན།ཚུལ་འདི་ལས་ཀྱང་
སྐབས་དེར་རོམ་པའི་སྲོལ་དང་ལཱ་ཐེན་སྐད་དར་ཁྱབ་ཤིན་ཏུ་ཆེ་བར་དཔོག་ནུས།ཕྱིས་སུ་
ཨ་ཧྥེ་རི་ཁའི་ནུབ་ཕྱོགས་ཀྱི་ཡུལ་ཕལ་ཆེ་བ་ལའང་ལཱ་ཐེན་སྐད་དར་མོད། འོན་ཀྱང་གྷི་རེ་
སི། ཨེ་ཇིབ།རོམ་གོང་མའི་རྒྱལ་ཁམས་ཀྱི་ཤར་རྒྱུད་ནི་ལཱ་ཐེན་པའི་ལུགས་སུ་བསྒྱུར་མ་ཐུབ།
ཡུལ་འདི་དག་གིས་བསམ་བློའི་འདུ་ཤེས་དང་རིག་གནས་སོགས་ཕྱོགས་གང་ཐད་ལ། རྣམ་
པ་ཀུན་ཏུ་ཨེ་ཇིབ་དང་གྷི་རེ་སིའི་ལུགས་སྲོལ་རྒྱུད་འཛིན་བྱས་སོ། །རོམ་གྱི་ཡུལ་དུ། སློབ་
གཉེར་གྱི་སྐལ་བ་ཐོབ་པའི་རོམ་པ་དག་གིས། གྷི་རེ་སིའི་སྐད་ནི་སྐུ་དྲག་གི་སྐད་དུ་བརྩིས་
ནས་སློབ་གཉེར་བྱས་པས། སྐབས་འདིར་གྷི་རེ་སིའི་རྩོམ་རིག་དང་རིག་གནས་ནི་ལཱ་ཐེན་
ལས་རྩིས་ཆེ།
རོམ་གོང་མའི་རྒྱལ་ཁབ་ལ། རིག་གནས་དང་སྲོལ་རྒྱུན་ཕུན་སུམ་ཚོགས་པ་ཡོད་
པས། ཚོང་དང་ལས་ཀ་བྱེད་སྟངས་ཀྱང་རྣམ་པ་སྣ་ཚོགས་བྱུང་། མི་རྣམས་ཡུལ་གཏན་
ཆགས་བྱས་ནས་སྡོད་སའི་ལས་ཀ་གཙོ་བོ་ནི་སྔར་བཞིན་ཞིང་ལས་ཡིན། རོམ་གོང་མའི་
སྤྱི་མཐུན་རྒྱལ་ཁབ་ཀྱི་ཐོག་མའི་སྐབས་སུ། རྒྱལ་ཁབ་ཀྱི་གདུང་འདེགས་ཀྱི་ཀ་བ་ལྟར་གྱུར་
པའི་ཞིང་པ་རང་དབང་ཅན་རྣམས་ཀྱི་ལས་ཀ་ནི། ཕེའུ་ནེ་ཁའི་དམག་འཁྲུག་གི་རྗེས་སུ་
བྲན་གཡོག་དག་གིས་དེའི་ཚབ་བྱས་ཚུལ་གོང་དུ་བཤད་ཟིན། གྷི་རེ་སིར་ཞིང་ལས་བྱེད་
སྟངས་རྣམ་པ་སྣ་ཚོགས་བྱུང༌། ཐོག་མར་ཨར་ཁེ་དྷི་ཡའི་ཞིང་ལས་བྱེད་སྟངས་ཏེ། ཞིང་
ལས་ཐམས་ཅད་ཞིང་པ་རང་དབང་ཅན་གྱིས་རང་དགར་བྱེད་པའི་སྲོལ་བྱུང༌། རྗེས་སུ་
སི་པཱ་ཐཱའི་ལས་ཀ་བྱེད་སྟངས་དར་བས། ལས་ཀ་བྱས་ན་ངོ་ཚར་རྩི་ཞིང་། ལས་ཀ་ཀུན་
བྲན་གཡོག་ལ་བཙན་གྱིས་བྱར་འཇུག་པའི་སྲོལ་བྱུང༌། ལས་ཀ་བྱེད་པའི་བྲན་གཡོག་འདི་
དག་གི་མིང་ལ་ཧེ་ལོ་ཐ་པ་ཟེར། གྷི་རེ་སིའི་ལུགས་སྲོལ་དར་བའི་ཡུལ་ཕལ་ཆེ་བར། བྲན་
གཡོག་གིས་ལས་ཀ་མཉམ་ལས་བྱེད་པ་དང་གཞིས་ཀ་གཉེར་བའི་སྲོལ་བྱུང་བས། གོང་
སྨོས་ཞིང་ལས་བྱེད་སྟངས་རིམ་གྱིས་ཉམས།
གྷི་རེ་སིའི་ལུགས་སྲོལ་དར་བའི་ཡུལ་མང་པོར། བྲན་གཡོག་གིས་མཉམ་ལས་བྱེད་
སྲོལ་དང་གཞིས་ཀ་གཉེར་སྲོལ་དར། བྲན་གཡོག་ལ་ལ་ནི་ཡུལ་གཞན་ལས་བཟུང་བ་དང་།
ལ་ལ་ནི་བྲན་གཡོག་གི་རྒྱུད་པ་ཡིན། བཟུང་ནས་བྱུང་བའི་བྲན་གཡོག་དག་གི་སྐད་མི་འདྲ་
བས། ཕན་ཚུན་བརྡ་འཕྲོད་དཀའ། བྲན་གཡོག་གིས་ཡི་གེའི་འབྲི་ཀློག་མི་ཤེས་པས། གཉའ་
གནོན་བྱེད་མཁན་ལ་ངོ་ལོག་བྱེད་པའི་ནུས་པ་མེད། བྲན་གཡོག་ལ་རིག་གནས་མེད་ལ།
དབང་ཆ་དེ་བས་ཀྱང་མེད། སྤྱི་ལོའི་སྔོན་གྱི་དུས་རབས་དང་པོར། སི་པཱ་ཐཱ་ཁ་སིའི་བྲན་
གཡོག་གིས་གྱེན་ལོག་བྱས་པ་དེ། བྲན་གཡོག་གྲི་འཐབ་པ་དྲག་རྩལ་བྱང་ཆུབ་པ་དག་གིས་
སྐུལ་སློང་བྱས་པ་རེད།
རོམ་སྤྱི་མཐུན་རྒྱལ་ཁབ་ཀྱི་དུས་མཇུག་དང་རོམ་གོང་མའི་རྒྱལ་ཁབ་ཀྱི་དུས་འགོར།
ཨི་ཐ་ལིར་བྲན་བདག་གིས་བྲན་གཡོག་ལ་བརྙས་བཅོས་དང་མནར་གཅོད་ཚད་མེད་བྱས།
བྲན་བདག་རྣམས་བྲན་གཡོག་འབྲོ་བར་དོགས་ཏེ། བྲན་གཡོག་མཚན་མོར་ལྕགས་སྒྲོག་
གིས་བཅིངས་པ་དང༌། མགོའི་སྐྲ་ཚལ་བཞར་བྱས་ནས་འབྲོ་ཚེ་ངོ་ཤེས་སླ་བར་བྱས། བྲན་
གཡོག་ལ་ཁྱིམ་ཐབ་བྱེད་དབང་མེད་པར་བྱས་ཤིང་། བྲན་བདག་ལ་བྲན་གཡོག་ལ་ཅི་
དགར་མནར་གཅོད་བྱེད་དབང་ཡོད་པ་མ་ཟད། བྲན་གཡོག་གསོད་དབང་ཡང་ཡོད། བྲན་
བདག་ལ་བྲན་གཡོག་ཅི་དགར་འཚོང་དབང་ཡོད་པས། བྲན་གཡོག་འཐབ་རར་བཙོངས་
ནས་གཅན་གཟན་ལ་འཐབ་བཅུག་ནས་ལྟད་མོ་བལྟ་སར་བྱས། བྲན་གཡོག་ཅིག་གིས་བྲན་
བདག་བསད་ན། བྲན་བདག་ཚང་གིས་བྲན་གཡོག་ཀུན་བཟུང་སྟེ། རྒྱངས་ཤིང་ལ་ལྕགས་
གཟེར་གྱིས་འཛེར་ནས་གསོད་པར་བྱེད། གྷི་རེ་སིའི་ཡུལ་འགའ་དང་ཁྱད་པར་གྲོང་ཁྱེར་ཨ་
སེན་སི་ལ། བྲན་གཡོག་ལ་མནར་གཅོད་གོང་སྨོས་ལྟ་བུ་མི་བྱེད་ཀྱང་འཚོ་བ་ཤིན་ཏུ་སྐྱོ་པོར་
ཡོད། དུས་དེའི་སྐབས་སུ། རོམ་གྱི་མཐའ་མཚམས་ཀྱི་སྲུང་དམག་བཅོམ་སྟེ། རོམ་གྱི་རྒྱལ་
ཁམས་ལ་ཐོགས་མེད་དུ་འཇུག་པའི་ཀླ་ཀློའི་མཐའ་དམག་དེ་དག་ནི། བྲན་གཡོག་ལ་མཚོན་
ན་དེ་དག་གི་སྐྱབས་གནས་ལྟ་བུ་ཡིན་སྲིད།
བྲན་གཡོག་ལམ་ལུགས་ནི་འདིའི་སྐབས་སུ་རོམ་གོང་མའི་རྒྱལ་ཁབ་ཏུ་རྩ་བ་རབ་
ཏུ་བརྟན་ཅིང་ལོ་མ་ཤིན་ཏུ་རྒྱས་སོ། །རོམ་གོང་མའི་རྒྱལ་ཁམས་ཀྱི་བྱ་བ་སྤྱི་དང་། ཁྱད་
པར་མཉམ་ལས་བྱ་འོས་པའི་བྱ་བ་མཐའ་དག་བྲན་གཡོག་གིས་བྱ་དགོས་ཀྱི་ཡོད། དཔེར་
ན་ལམ་བཟོ་བ། གྲུའི་སྐྱ་བ་བསྐྱོད་པ། གཏེར་ཁ་བརྐོ་བ། ལྕགས་བཞུ་བ་སོགས་ལས་གཞི་
ཆེ་རིགས་ཀུན་བྲན་གཡོག་བཀོལ་ནས་བྱེད་བཞིན་ཡོད། བྲན་བདག་ཚང་གི་ཁྱིམ་གཞིས་
ཀྱི་ལས་ཀ་ཆེ་ཕྲ་མཐའ་དག་ཀྱང་བྲན་གཡོག་གིས་བྱེད་བཞིན་ཡོད་པ་ལྟ་བུའོ། །འོན་ཀྱང་
གྲོང་ཁྱེར་དང་གྲོང་གསེབ་ཀྱི་དམངས་རང་དབང་ཅན་དང་དམངས་རང་དབང་ཕྱེད་
ཅན་དབུལ་པོ་རྣམས་ཀྱིས། གླ་ཆ་དང་ལྟོ་གོས་ཀྱི་ཆེད་དུ་ངལ་རྩོལ་བྱེད་བཞིན་ཡོད། འདི་
ཚོས་ལས་ཀའི་རྒྱབ་རྫི་དང་ལག་ཤེས་པའི་ལས་ཀ་བྱས་པས། རིམ་གྱིས་གླ་ཕོགས་གཉེར་
བའི་གྲལ་རིམ་གསར་པ་ཞིག་ཏུ་ཆགས་ནས། བྲན་གཡོག་ངལ་རྩོལ་པའི་བར་ལ་འགྲན་
རྩོད་བྱུང༌། གྲལ་རིམ་འདིའི་མི་གྲངས་ནི་ཡུལ་དུས་ཀྱི་དབང་གིས་ཁྱད་པར་ཆེ་བས། འདིས་
སྐབས་དེར་རོམ་གོང་མའི་རྒྱལ་ཁབ་ཀྱི་མི་གྲངས་ཀྱི་བརྒྱ་ཆ་ག་ཚོད་ཟིན་ཡོད་པ་དེང་སང་
དཔོག་མི་ཐུབ། ཡུལ་མི་འདྲ་བར་བྲན་གཡོག་ལམ་ལུགས་ཀྱང་མི་འདྲ། ཡུལ་ལ་ལར་བྲན་
གཡོག་རྣམས་ཉིན་མོར་ས་ཞིང་དང་ལས་གྲྭར་དེད་ནས་ལས་ཀ་བྱེད་ཅིང༌། མཚན་མོར་
རྐང་ལག་ལྕགས་སྒྲོག་གིས་བཅིངས་ནས་འབྲོ་ཐབས་མེད་པར་བྱས། ཡང་ཡུལ་ལ་ལར་བྲན་
གཡོག་གིས་བྲན་བདག་ལ་ཁྲལ་ཤིན་ཏུ་ལྕི་མོ་འཇལ་དགོས་པ་ལས། བྲན་གཡོག་རྣམས་
དམངས་རང་དབང་ཅན་དང་འདྲ་བར། སྒེར་ལ་དབང་བའི་ས་ཞིང་ཆུང་ངུ་རེ་འདེབས་
དབང་ཡོད། བྲན་གཡོག་ལག་ཤེས་ཅན་དག་གིས་བཟོ་ལས་ཀྱང་ཕྲན་བུ་བྱེད་ཆོག་ཅིང་།
ཁྱིམ་ཐབ་ཀྱང་བྱེད་ཆོག་པར་སྣང་།
རོམ་གྱི་བྲན་གཡོག་ལས། ཁག་ཅིག་ནི་གོ་མཚོན་ཐོགས་པའི་འཐབ་མོ་བ་ཡིན། སྤྱི་
ལོའི་སྔོན་གྱི264ལོ་སྟེ་ཕེའུ་ནེ་ཁའི་དམག་འཁྲུག་བྱུང་མ་ཐག སྔར་ཨི་ཐྲི་རེ་ཡ་པར་བྲན་
གཡོག་ལ་མཚོན་གྱིས་དམར་འཛིང་བྱར་བཅུག་ནས་ལྟད་མོ་ལྟ་བའི་སྲོལ་བྱུང་བ་དེ། རོམ་
གྱི་རྒྱལ་ཁམས་སུའང་བྱུང་ནས་རོམ་རྒྱལ་ཡོངས་སུ་མྱུར་བར་དར། རྗེས་སུ་རོམ་པ་ཕྱུག་ངེ
ཕལ་ཆེ་བས་གྲི་འཐབ་པ་མི་ཉུང་བ་བསྐྱངས། གྲི་འཐབ་པ་རྣམས་སྐབས་འགར་འཐབ་རར་
འཐབ་རེས་བྱ་དགོས་པའང་ཡོད་ཀྱང་། རང་གི་བདག་པོ་བསྲུང་རྒྱུ་ནི་ཁོ་ཚོའི་ལས་བྱ་གཙོ་
བོ་ཡིན། འདིའི་སྐབས་སུ་རོམ་དུ་བྲན་གཡོག་ཤེས་ཡོན་ཅན་འགའ་ཡང་བྱུང༌། སྤྱི་མཐུན་
རྒྱལ་ཁབ་ཀྱི་དུས་མཇུག་ཏུ། རོམ་པས་གྷི་རེ་སི་དང་ཨ་ཧྥེ་རི་ཁའི་བྱང་རྒྱུད་དང་ཨེ་ཞ་ཡ་
མའེ་ཎ་སོགས་ཤེས་རིག་ཤིན་ཏུ་དར་བའི་གྲོང་ཁྱེར་རྣམས་དབང་དུ་བསྡུས་ཏེ། ཡུལ་དེ་
དག་གི་སློབ་གཉེར་ཡོད་པའི་བཟུང་དམག་ཡོན་ཏན་ཅན་མང་པོ་བྲན་གཡོག་ཏུ་བཀོལ།
བྲན་གཡོག་འདི་དག་ནས་འགའ་ཞིག་རོམ་པ་དྲག་རིགས་ཀྱི་ཁྱིམ་ཚང་གིས་དགེ་རྒན་
དུ་བསྟེན། ཁྱིམ་ཚང་ཕྱུག་པོ་ལ་ལས་བྲན་གཡོག་རྣམས་དཔེ་ཁང་གི་གཉེར་པ། དྲུང་ཡིག
མགྲོན་གཉེར་སོགས་ལ་བསྐོས། སྐབས་འདིར་ཕྱུག་པོ་ཞིག་གི་ཁྱིམ་དུ་སྙན་ངག་པ་ཞིག་སྐྱོང་
བ་ནི་ཁྱི་གུ་ཞིག་གསོ་བ་ལས་ཀྱང་ལས་སླ་པོ་ཡིན། ཉེ་རབས་ཀྱི་རྩོམ་རིག་གི་བརྒལ་བརྟག་
བྱེད་སྲོལ་དེའང་བྲན་གཡོག་ལམ་ལུགས་ཀྱི་སྤྱི་ཚོགས་འདི་ལྟ་བུ་ནས་རིམ་གྱིས་དར་བ་ཡིན་
ནོ། །སྐབས་འདིར་ཚོང་པ་ལ་ལས་བྲན་གཡོག་གི་ཕྲུ་གུ་སྤྱང་པོ་ཉོས་ནས། དེ་ལ་བཟོའི་ལག་
ཤེས་དང་ཡི་གེ་བཤུ་འབྲི་བྱེད་པ་སོགས་ཡོན་ཏན་སྣ་ཚོགས་བསླབས་ནས། དེ་གཞན་ལ་
རིན་མཐོན་པོར་འཚོང་བའི་སྲོལ་བྱུང་།
ཕྱུག་པོའི་སྤྱི་མཐུན་རྒྱལ་ཁབ་ཀྱིས་ཕྱི་ལ་བཙན་འཛུལ་རྒྱ་སྐྱེད་བྱེད་པའི་དུས་འགོར་
ནད་ཡམས་ཆེན་པོ་བྱུང་ཞིང་། གོང་མའི་རྒྱལ་ཁབ་ཐོར་ཞིག་ཏུ་འགྲོ་བའི་ལོ་ངོ་བཞི་བརྒྱའི་
རིང་ལ། རོམ་གྱི་བྲན་གཡོག་གི་གོ་གནས་ལ་འགྱུར་བ་ཆེན་པོ་བྱུང༌། སྤྱི་ལོའི་སྔོན་གྱི་དུས་
རབས་གཉིས་པར། རོམ་གྱི་རྒྱལ་ཁམས་སུ་བཟུང་དམག་མང་བར་ཕྱིན། བཟུང་དམག་བྲན་
གཡོག་ཏུ་བཀོལ་བ་དག་ལ་དབང་ཆ་ཅི་ཡང་མེད་ཁར། བྲན་བདག་གིས་བྲན་གཡོག་ལ་
མནར་གཅོད་ཚད་མེད་གཏོང་བ་རེད།སྤྱི་ལོའི་སྔོན་གྱི་དུས་རབས་དང་པོར། བཟུང་དམག་
མི་གྲངས་ཉུང་བར་སོང་བས། བྲན་གཡོག་གི་རིན་གོང་མཐོ་བར་སོང་བ་དང༌། བྲན་བདག་
གིས་བྲན་གཡོག་ལ་བརྩི་འཇོག་བྱས་ན། རང་གི་ཡོང་འབབ་མང་བར་འགྲོ་ཞིང་འཚོ་བ་
སྐྱིད་པར་འགྲོ་བར་ཕན་ཚུལ་ཧ་གོ་བ་དང༌། སྤྱི་ཚོགས་ཀྱི་ལུགས་སྲོལ་བཟང་པོར་སྔར་ལས་
མཐོང་ཆེན་བྱས་པས་མི་ལ་དྲང་བདེན་གྱི་འདུ་ཤེས་ཆགས་པ་དང༌། གྷི་རེ་སིའི་བསམ་བློ་
བླ་ན་མེད་པ་དང་ཡ་རབས་སྤྱོད་པ་སོགས་ཀྱིས་རྐྱེན་བྱས་ཏེ། རོམ་པའི་གདུག་པའི་བསམ་
སྦྱོར་ལ་རིམ་གྱིས་འགྱུར་བ་ཆེན་པོ་བྱུང་།
སྐབས་འདིར་བྲན་བདག་གིས་བྲན་གཡོག་ཅི་དགར་འཚོང་མི་ཆོག་ཅིང༌། བྲན་
གཡོག་ནི་གཅན་གཟན་དང་དམར་འཛིང་བྱར་བཅུག་ནས་རྩེད་སྤྱད་ཀྱང་བྱ་མི་ཆོག་
པར་བྱས། བྲན་གཡོག་ལ་སྒེར་ལ་དབང་བའི་རྒྱུ་ནོར་བྱུང་ཞིང༌། བྲན་གཡོག་གིས་ལས་ཀ་
བྱས་པའི་གླ་ཆ་དང་བདག་རྐྱེན་དུ་བྱིན་པའི་དངུལ་ལེན་ཆོག་ལ། ཁྱིམ་ཐབ་ཀྱང་བྱས་ཆོག་
པར་བྱས། ཡུལ་འགར་ཞིང་ལས་མཉམ་ལས་བྱེད་མི་ནུས་པའམ། དུས་ཚིགས་ངེས་ཅན་མ་
གཏོགས་མཉམ་ལས་བྱེད་མི་ནུས་པས། ཡུལ་འདི་དག་གི་བྲན་གཡོག་རྣམས་རིམ་གྱིས་ཞིང་
བྲན་དུ་གྱུར། ཞིང་བྲན་གྱིས་བདག་པོར་རང་གི་ཡོང་སྒོའི་ཆ་ཤས་སྤྲོད་པའམ། ཡང་ན་དུས་
ཚིགས་ངེས་ཅན་ལ་བདག་པོར་འུ་ལག་རྒྱུག་པའི་སྲོལ་བྱུང་།
སྤྱི་ལོའི་ལོ་འགོ་ཚུགས་ནས་ལོ་ཉིས་བརྒྱའི་རིང་ལ། ལཱ་ཐེན་སྐད་དང་གྷི་རེ་སིའི་
སྐད་སྨྲ་བའི་རོམ་གོང་མའི་རྒྱལ་ཁམས་སུ་བྲན་གཡོག་ལམ་ལུགས་སྤེལ་བས། རྒྱལ་ཁམས་
འདིར་མིའི་ངོ་ཐང་ཡོད་པ་དང་རང་དབང་ཡོད་པ་མི་ཉུང་ཤས་ཙམ་ལས་མེད། དེ་ནི་
རོམ་གོང་མའི་རྒྱལ་ཁབ་ཉམས་རྒུད་དུ་འགྲོ་བའི་རྩ་བ་ཡིན་ནོ། །སྐབས་འདིར་རོམ་ལ་ཁྱིམ་
ཚང་གི་འཚོ་བ་མེད་ཅིང༌། བག་ཡོད་དང་བསམ་སྦྱོར་ཡ་རབས་ལ་གཞོལ་བའི་ཁྱིམ་ཚང་
སྲིད་མཐའ་ཙམ་མོ། །སློབ་གྲྭ་དང་སློབ་གླིང་ཧ་ཅང་ཉུང་ཞིང་ཐག་ཀྱང་ཤིན་ཏུ་རིང་། རང་
དབང་གི་སྙིང་སྟོབས་དང་རང་དབང་གི་འདུ་ཤེས་མིང་གི་ལྷག་མར་གྱུར། རོམ་པས་ཕྱི་
རབས་པ་ལ་ཤིན་ཏུ་ཡངས་པའི་རྒྱ་ལམ་དང་བཀོད་པས་མཛེས་པའི་ཁང་ཆེན་པོའི་གནའ་
ཤུལ། སྲིད་ལུགས་དང་ཁྲིམས་ལུགས་ཀྱི་སྲོལ་རྒྱུན་མཐའ་ཡས་པ་བཞག་ཡོད་མོད། འོན་ཀྱང་
སྐབས་འདིའི་ཕྱི་ཚུལ་གྱི་ཕུན་ཚོགས་ཀུན་ནི། མིའི་བསམ་བློ་ལ་བཀག་སྡོམ་དང་རིག་སྟོབས་
ལ་བཀག་འགོག་བྱས་ཏེ། མིའི་འདུན་པ་ཉམས་པར་བྱས་པ་དང་རྣལ་དུ་མི་གནས་པར་བྱས་
ནས་བྱུང་བ་ཡིན་ནོ། ། གོང་མའི་རྒྱལ་ཁམས་ཆེན་པོ་འདི་ལ་དབང་སྒྱུར་བའི་མངའ་བདག་
དེ་དག་ཀྱང་། སེམས་པ་འཇིགས་སྣང་གིས་ཀུན་ནས་མནར་ཞིང་བདེ་བའི་གོ་སྐབས་ནམ་
ཡང་མེད་པས་དུས་འདའ་བར་བྱས།
སེམས་ཀྱི་བདེ་བ་དང་རང་དབང་གི་རྒྱུ་ལས་སྨིན་པའི་ཚན་རིག མཚན་ཉིད་རིག་
པ། རྩོམ་རིག སྒྱུ་རྩལ་སོགས་ཀྱང་སྤྱི་ཚོགས་འདིར་བཅོམ་ཞིང་། དུས་དང་རྣམ་པ་ཀུན་ཏུ་
རྐུ་བཤུ་དང་ལད་ཟློས་བྱེད་པའི་སྲོལ་ངན་དར་ཏེ། གསར་གཏོད་ཀྱི་ནུས་པ་ཕྲ་མོ་ཙམ་ཡང་
མེད་པའི་སྒྱུ་རྩལ་པ་དང་། ངོ་དགའ་སྤྲེལ་ལད་ཀྱིས་དུས་འདའ་བར་བྱེད་པའི་མཁས་པ་
རྙིང་ཞེན་ཅན་དག་གིས་ས་སྟེང་ཁྱབ་པར་གྱུར། ཨ་སེན་སིའི་ལོ་བརྒྱའི་རིང་གི་ཤེས་རིག་
དང་བསྡུར་ན། རོམ་གོང་མའི་རྒྱལ་ཁབ་ཀྱི་ལོ་ངོ་བཞི་བརྒྱའི་རིང་གི་བྱས་རྗེས་ནི་བཤད་
རིན་ཅི་ཡང་མེད། རོམ་གོང་མའི་རྒྱལ་ཁབ་ཀྱིས་དབང་བསྒྱུར་བའི་རྐྱེན་གྱིས། ཨ་སེན་སི་
ཉམས་ཤིང་། གྲོང་ཁྱེར་ཨ་ལི་ཁ་གཟན་དྷའི་ཚན་རིག་གི་བྱེད་སྒོ་མཐའ་དག་ཀྱང་འཁྲུག་
ལོང་གིས་བར་བཅད་དེ། མིའི་རིགས་ཀྱི་བསམ་བློ་ནི་སྐབས་འདི་ནས་ཉིན་རེ་ནས་ཉིན་རེ་
བཞིན་ཉམ་དམས་སུ་བཏང་ངོ༌། །

ལེའུ་སོ་དྲུག་པ། རོམ་གོང་མའི་རྒྱལ་ཁབ་ཀྱི་ཆོས་ལུགས།

ཡེ་ཤུའི་ཆོས་དར་ནས་དུས་རབས་གཉིས་ཀྱི་རིང་ལ། རོམ་དང་གྷི་རེ་སིའི་གོང་མའི་
རྒྱལ་ཁབ་ཀྱིས་དབང་བསྒྱུར་ཏེ། ཆབ་འབངས་སྡུག་བསྔལ་གྱིས་མནར་ཞིང་རེ་ལྟོས་འཆའ་
བའི་ཡུལ་མེད་པར་གྱུར། སྐབས་འདིའི་སྤྱི་ཚོགས་ནི་ཉམ་ཆུང་བྲན་གཡོག་ཏུ་བཀོལ་བ་
དང༌། བཙན་པོའི་གདུག་རྩུབ་དང་ཁེངས་དྲེགས་དང་ངོམ་སོའི་སྤྱོད་པས་དབང་བསྒྱུར་ཏེ།
ཞི་བ་དང་བདེ་བའི་གོ་སྐབས་ཕྲ་མོ་ཙམ་ཡང་ཡོད་པ་མ་ཡིན་ནོ། ། ཕྱུག་པོས་རྣམ་པ་ཀུན་
ཏུ་དབུལ་པོར་གཉའ་གནོན་དང་མཐོང་ཆུང་བྱེད་པས། དབུལ་པོས་འཚོ་བའི་སྡུག་བསྔལ་
བཟོད་ཐབས་བྲལ་བ་མྱོང་དགོས་བྱུང་བ་དང༌། ཕྱུག་པོ་རྣམས་སེམས་མཚེར་དང་བཅས་
བག་མེད་རྒྱས་སྤྲོས་ཀྱི་འཚོ་བར་ངོམས་པ་མེད་པར་རོལ། བྲན་གཡོག་དང་གཅན་གཟན་
གཏུམ་པོ་གཏུགས་ནས་འཛིང་བར་འཇུག་པའི་ལྟད་མོ་སྐྱི་གཡའ་བར་ལྟ་སྲོལ་གྲོང་ཁྱེར་
ཕལ་ཆེ་བར་དར། སྐབས་འདིའི་སྤྱི་ཚོགས་སུ་སྐྱེ་བོའི་འཚོ་བའི་སྡུག་བསྔལ་ནི་ཆོས་ལུགས་
ལས་ཀྱང་གསལ་པོར་མངོན།
ཨཱརྱའི་འབྲོག་པས་གནའ་བོའི་ཤེས་རིག་དར་བའི་ཡུལ་ལ་ཐོག་མར་བཙན་འཛུལ་
བྱེད་པའི་དུས་སུ། ཡུལ་དེ་དག་གི་ལྷ་ཁང་རྙིང་པའི་ལྷ་དང་མཆོད་དཔོན་གྲལ་རིམ་ནི་རྩ་
མེད་གཏོང་བའམ་བཅོས་བསྒྱུར་བྱེད་པའི་ལས་དབང་བཙན་པོ་ཟློག་ཐབས་མེད་པར་གྱུར།
སོ་ནམ་གྱི་ལས་བྱེད་པའི་མི་རིགས་རྣམས་ལ། ཐོག་མར་མི་རབས་བརྒྱ་ཕྲག་འགའི་རིང་གི་
འཕོ་འགྱུར་བྱུང་བའི་རྗེས་སུ། མི་རྒྱུད་ནག་ཞད་ཅན་གྱི་ཤེས་རིག་བསྐྲུན་ཏེ། ལྷ་ཁང་ལྟེ་བར་
བྱས་ནས་འཚོ་བ་སྐྱེལ་བ་དང་བསམ་གཞིག་བྱེད་སྲོལ་ཞིག་རིམ་གྱིས་ཆགས། གོམས་སྲོལ།
མཆོད་དཔོན། གཏམ་རྒྱུད་ཁྱད་མཚར་དང་རྒྱུན་གཏན་ལུགས་སྲོལ་སོགས་ལ་འགལ་དོགས་
ཀྱི་འཇིགས་སྣང་གིས་མི་རིགས་འདིའི་བསམ་པའི་ཁ་ལོ་བསྒྱུར། འུ་ཅག་གིས་མི་རིགས་
འདིས་མཆོད་པའི་ལྷ་ནི་ཁུངས་མེད་པ་དང་གཏན་ཚིགས་ལ་འགལ་བ་ཤ་སྟག་ཏུ་སྙམ་པ་
ནི། འུ་ཅག་ཨཱརྱའི་ལུགས་སྲོལ་གྱིས་བློ་བསྒྱུར་བའི་དབང་གིས་ཡིན་ནོ། ། འོན་ཀྱང་གནའ་
བོའི་མི་རིགས་རྙིང་པ་འདི་དག་ལ་མཚོན་ན། ལྷ་དེ་དག་ནི་ཁོ་ཚོའི་རྨི་ལམ་དུ་རྨིས་དོན་
ཞིག་མངོན་སུམ་དུ་ཤར་བ་ཡིན་པས། ཁོ་ཚོར་ལྷ་འདི་དག་ལ་མི་ཕྱེད་པའི་དད་པ་ཡོད། ཨེ་
ཇིབ་དང་སི་མེ་རེ་ཡའི་ཡུལ་དུ། གྲོང་ཁྱེར་ཞིག་གྲོང་ཁྱེར་གཞན་ཞིག་གི་མངའ་འོག་ཏུ་ཤོར་
ཚེ། གྲོང་ཁྱེར་དེའི་ཕོ་ལྷ་མོ་ལྷ་ཀུན་ལྷ་གཞན་དུ་སྒྱུར་བའམ་ཡང་ན་ལྷའི་མིང་སྒྱུར་བར་བྱེད་
སྲོལ་ཡོད་མོད། འོན་ཀྱང་ལྷ་ལ་དད་པ་དང་ལྷ་ལ་མཆོད་པའི་སྲོལ་ནི་ནམ་ཡང་མ་ཉམས།
རྨི་ལམ་དུ་འཁོར་བའི་ལྷའི་སྣང་བརྙན་ལ་འགྱུར་བ་ཅུང་རེ་བྱུང་ཡང༌། རྨི་ལམ་གྱི་རྒྱུན་ནམ་
ཡང་ཆད་མ་མྱོང་། དང་ཐོག་གི་སི་མེ་ཐེ་ཁ་པ་དང་སུ་མེ་རེ་ཡ་པའི་ལྟ་བ་ལ་ཁྱད་པར་ཆེན་
པོ་མེད། འདི་ཚོས་གནའ་བོའི་མེ་སེ་བྷི་ཐེ་མེ་ཡའི་ཤེས་རིག་ལ་དབང་བསྒྱུར་ནའང་། ཆོས་
ལུགས་ཀྱི་རྩ་བའི་ཆ་ལ་བསྒྱུར་བཅོས་མ་བྱས། ཨེ་ཇིབ་ལ་འཕོ་འགྱུར་སྣ་ཚོགས་བྱུང་ཡང༌།
ཆོས་ལུགས་བཅོས་བསྒྱུར་སུས་ཀྱང་བྱེད་མ་ཐུབ། གོང་མ་ཐོ་ལ་མེས་ཨེ་ཇིབ་ལ་དབང་སྒྱུར་
བའི་དུས་དང་། རོམ་གོང་མའི་རྒྱལ་ཁབ་ཀྱི་མངའ་འོག་ཏུ་ཤོར་བའི་དུས་སུ་ཡང་། མཆོད་
དཔོན་དག་གིས་ལྷ་ཁང་དང་མཆོད་སྦྱིན་གྱི་སྔར་སྲོལ་མ་ཉམས་པར་བསྐྱངས་ཤིང་། ཨེ་
ཇིབ་ཀྱི་ཐུན་མོང་མ་ཡིན་པའི་སྲོལ་རྒྱུན་དེ་སུས་ཀྱང་བསྒྱུར་མ་ནུས།
སྤྱི་ཚོགས་ཀྱི་གོམས་སྲོལ་དང་ཆོས་ལུགས་ཀྱི་གྲུབ་མཐའ་ཆ་འདྲ་བའི་མི་རིགས་
གཉིས་གཅིག་གིས་གཅིག་ལ་དབང་སྒྱུར་སྐབས། མི་རིགས་དེ་གཉིས་ཀྱི་ལྷ་ཁང་དང་ལྷ་
བསྲེ་བའམ་གཅིག་སྒྲིལ་བྱས་ནས་མཐུན་ཐབས་བྱེད་སྲོལ་བྱུང༌། མི་རིགས་གཉིས་ཀའི་ལྷ་
ལ་ངོ་བོའི་ཆ་ལ་ཁྱད་པར་མེད་ཚེ། ལྷ་གཉིས་ངོ་བོ་གཅིག་ཏུ་བསྒྱུར་ཏེ། མཆོད་དཔོན་དང་
འབངས་ཀྱིས་ཀྱང་དེ་ལ “ལྷ་གཅིག་མིང་གི་རྣམ་གྲངས་ཡིན” ཟེར། ལྷ་ཐ་དད་འགའ་
གཅིག་ཏུ་བསྲེས་ནས་མཆོད་པའི་སྲོལ་འདི་ལ་འདྲེས་ལྷ་མཆོད་པ་ཟེར།
སྤྱི་ལོའི་སྔོན་གྱི1000ལོ་ཡས་མས་ནི། མིའི་རིགས་ཕན་ཚུན་དྲག་པོའི་སྦྱོར་བས་འདུལ་
བའི་དུས་སྐབས་ཤིག་ཡིན་ལ། འདྲེས་ལྷ་མཆོད་པའི་དུས་རབས་ཤིག་ཀྱང་ཡིན། སྐབས་
འདིར་ཡུལ་སོ་སོའི་ཡུལ་ལྷ་མང་པོ་མེད་པར་བྱས་ནས་ལྷ་གཙོ་བོ་གཅིག་གིས་འཐུས་པར་
བྱས། དཔེར་ན་བྷ་བྷི་ལུན་དུ་ཡ་ཧུ་དཱ་པའི་མངོན་ཤེས་ཅན་དག་གིས། འཇིག་རྟེན་དུ་མི་
བསླུ་བའི་ལྷ་གཅིག་ལས་མེད་པར་བཤད་སྐབས། དེ་ལ་ལོག་པར་ལྟ་བ་གཅིག་ཀྱང་མ་བྱུང་
བ་ལྟ་བུའོ། །
སྐབས་དེར་ལྷ་དང་ལྷའི་བར་ལ་ཁྱད་པར་ཆེ་ཞིང༌།ཕན་ཚུན་བསྲེ་དཀའ་བའང་མང་
དུ་བྱུང་ཡང་། དེ་དག་ལ་སྒྲོ་བཏགས་ནས་བཙན་ཐབས་ཀྱིས་བསྲེས།ཨེ་ཇིའི་ཡུལ་གྷི་རེ་སིའི་
མངའ་འོག་ཏུ་མ་ཤོར་གོང་དུ། ཨེ་ཇི་པ་རྣམས་ཤིན་ཏུ་དད་པའི་མོ་ལྷ་ཞིག་ཡོད་པ་དེ་ཕོ་
ལྷ་ཞིག་གི་ཆུང་མ་བྱས་ཏེ། ལྷ་གཉིས་ཁྱིམ་ཐབ་བྱས་ནས་བར་སྦྲེལ། གཟའ་སྐར་དང་སྲོག་
ཆགས་ཀྱི་ལྷ་དཔེར་ན་ཉི་མ། སྐར་མ། སྦྲུལ་སོགས་མིའི་རྣམ་པར་རབ་ཏུ་བཏགས་པའམ་
མཚོན་བྱེད་བྱས། མི་རིགས་ཤིག་གིས་མི་རིགས་གཞན་ཞིག་དབང་དུ་བསྡུས་རྗེས། གདུལ་
བྱའི་མི་རིགས་དེའི་ལྷ་རྣམས་ནག་ཕྱོགས་ཀྱི་ལྷ་རུ་བྱེད།ལྷའི་ལོ་རྒྱུས་སུ།ཡུལ་བྱེ་བྲག་གི་ལྷ་
རྣམས་མེད་པར་བྱས་པ་དང་བསྒྱུར་བཅོས་བྱས་པ་དང་མཐུན་ཐབས་བྱས་པ་ཤིན་ཏུ་མང་།
གྲོང་ཁྱེར་རྒྱལ་ཁབ་ཅིག་འཕེལ་རྒྱས་བྱུང་སྟེ། རྒྱལ་ཁབ་ཆེན་པོ་ཞིག་ལ་ཐོག་མར་
འགྱུར་བའི་སྐབས་སུ། ཨེ་ཇིབ་ལ་འདྲེས་ལྷ་མཆོད་པའི་སྲོལ་ཤིན་ཏུ་དར་ཡོད་པར་མངོན།
ལྷ་ཨུ་ས་རེ་སི་ནི་ཨེ་ཇིབ་ཀྱི་ལྷ་གཙོ་བོ་ཞིག་ཡིན། ཨེ་ཇིབ་ཀྱི་རྒྱལ་པོ་ལྷ་འདིའི་སྤྲུལ་པ་ཡིན་
པ་དང༌།ལྷ་འདི་མཆོད་ན་ལོ་ཏོག་ལེགས་པར་གྲགས་པས། ལོ་ལེགས་བྱུང་ཚེ་ཨེ་ཇིབ་པས་
ལྷ་འདི་མཆོད་པའི་སྲོལ་བྱུང༌། ངག་རྒྱུན་ལ་ཨུ་ས་རེ་སི་ནི་ལན་ཇི་ཙམ་དུ་གྲོངས་ཀྱང་དེ་
ཙམ་ལ་ཕྱིར་གསོན་པས། འདི་ལོ་ལེགས་འབྱུང་བའི་ལྷ་ཡིན་པ་མ་ཟད། སྐྱེ་འཆི་ལ་དབང་
འབྱོར་བས་མི་ལ་ཚེ་ཡི་དངོས་གྲུབ་སྩོལ་བའི་ལྷའང་ཡིན་པར་གྲགས། ཨེ་ཇིབ་པས། འཆར་
ནུབ་བྱེད་པའི་ཉི་མའི་དཀྱིལ་འཁོར་དང་། སྒོ་ང་ས་ལ་སྦས་ནས་གྲོལ་བའི་འབུ་སྦུར་པ་
སོགས་ཀྱང་ལྷ་ཨུ་ས་རེ་སི་གཟུགས་ཅན་དུ་བྱོན་པའི་རྣམ་པ་ཡིན་པར་འདོད།
ཕྱིས་སུ་བ་ལང་གི་ལྷ་ཨ་ཕེ་སི་དང་ཨུ་ས་རེ་སི་ངོ་བོ་གཅིག་ཏུ་བསྒྲིལ་ནས། ལྷ་མོ་
ཨའེ་སེ་སི་ཆུང་མར་བླངས། ཨའེ་སེ་སི་ལ་ཧ་སོར་ཡང་ཟེར། ཨའེ་སེ་སི་ནི་བ་མོའི་ལྷ་ཡིན་
ལ། ཚེས་རིས་དང་རྒྱ་མཚོའི་སྐར་མ་ཡང་ཡིན་པར་གྲགས། ལྷ་མོ་འདིའི་ཁྱོ་བོ་ཨུ་ས་རེ་སི་
གཤེགས་པའི་རྗེས་སུ། ལྷ་མོ་ལ་ཧོ་ར་སི་འཁྲུངས། ཧོ་ར་སི་ནི་སྐྱ་རེངས་ཀྱི་ལྷ་དང་བྱ་རྒོད་
ཀྱི་ལྷའང་ཡིན། ཧོ་ར་སི་དར་ལ་བབས་ཚེ་ཨུ་ས་རེ་སི་གསར་པར་གྱུར། ཨའེ་སེ་སིའི་སྐུ་ནི།
མོའི་སྲས་ཧོ་ར་སི་པང་ལ་བཟུང་ནས་ཟླ་བ་ཚེས་རིས་སྟེང་དུ་ལངས་པའི་གཟུགས་ལྟར་
བཞེངས་ཡོད།
ལྷ་སྒྲུང་དུ་ལྷའི་བར་ལ་གཏན་ཚིགས་དང་མཐུན་པའི་འབྲེལ་བ་མེད། མིའི་རིགས་ཀྱི་
བསམ་གཞིག་འབྲེལ་ཆགས་དང་གོ་རིམ་ལྡན་པའི་ཚད་དུ་མ་སླེབས་གོང་དུ། མིས་རྟོག་བཟོ་
བྱས་པའི་ལྷ་སྒྲུང་མཐའ་དག་ནི་རྨི་ལམ་ལྟར་ཡིན་ནོ། །གོང་སྨོས་ལྷ་གཙོ་བོ་གསུམ་པོ་ལས་
གཞན་མཚན་མོའི་ལྷ་གཤིན་པོའི་རྣམ་ཤེས་འདྲེན་མཁན་ཨ་ནུ་བྷེ་སི་ཁྱི་མགོ་ཅན་སོགས་
ཨེ་ཇིབ་ཀྱི་དྲག་པོའི་ལྷ་ཡང་ཡོད། ལྷ་འདི་སླུ་བར་བྱེད་མཁན་དང་ཟ་བར་བྱེད་མཁན་ཡིན་
པས། མིའི་རིགས་དང་ལྷའི་ཚོགས་ཀྱི་དགྲ་བོ་ཡིན་པར་གྲགས།
ཆོས་ལུགས་ཤིག་གི་འཕེལ་རིམ་དུ། ཆོས་འབངས་དེར་གོམས་པའི་བརྒྱུད་རིམ་ཞིག་
ཡོད། ཨེ་ཇིབ་ཀྱི་ཆོས་ལུགས་ལ་ཁྱད་མཚར་པོ་དང་གཏན་ཚིགས་འགལ་བའི་སྐྱོན་ཡོད་
ཀྱང་། དེ་རིམ་གྱིས་ཨེ་ཇིབ་མི་དམངས་ཀྱི་དད་པའི་ཡུལ་དང་སེམས་ཀྱི་གསོས་སུ་གྱུར།
ཨེ་ཇིབ་པར་རྣམ་ཤེས་གཏན་དུ་གནས་པར་རེ་བའི་འདུན་པ་ལྷག་པར་ཆེ་བས། སྐྱེ་བོའི་
རྣམ་ཤེས་ལ་བརྟན་བཞུགས་ཀྱི་རིམ་གྲོ་བསྒྲུབ་རྒྱུ་ནི། ཨེ་ཇིབ་ཀྱི་ཆོས་པས་ཆོས་འབངས་ལ་
ཞབས་འདེགས་བསྒྲུབ་པའི་ཆོ་ག་གཙོ་བོ་ཡིན། ཨེ་ཇིབ་ཀྱི་རྣམ་ཤེས་གཏན་གནས་སྨྲ་བ་
ལ་ལྟ་བ་ཐུན་མོང་མ་ཡིན་པ་ཞིག་ཡོད་པས། ཨེ་ཇིབ་ཀྱི་ཆོས་དང་སྔོན་གྱི་ཆོས་ཐམས་ཅད་
བར་ལ་ཁྱད་པར་ཆེན་པོ་ཡོད།ཕྱིས་སུ་ཨེ་ཇིབ་ནི་མི་རིགས་གཞན་པའི་དབང་འོག་ཏུ་ཤོར་
ཞིང༌། ཨེ་ཇིབ་ཀྱི་ལྷ་ཚོགས་ཀྱི་ཆབ་སྲིད་ཀྱི་བྱེད་ལས་ཉམས་པས། ཨེ་ཇིབ་པས་ཚེ་འདིའི་རེ་
དོན་ཚེ་ཕྱི་མར་བཅོལ་བར་སྣང༌།
གྷི་རེ་སི་པས་ཨེ་ཇིབ་མངའ་འོག་ཏུ་བསྡུས་རྗེས། ཨེ་ཇིབ་ཀྱི་ཆོས་ཚིགས་ཀྱི་དབུས་ནི་
རིམ་གྱིས་གྲོང་ཁྱེར་ཨ་ལི་ཁ་གཟན་དྷ་ལ་འཕོས། དེ་ནས་བཟུང༌། གྲོང་ཁྱེར་ཨ་ལི་ཁ་གཟན་
དྷ་ནི་གྷི་རེ་སིའི་རྒྱལ་ཁམས་ཆེན་པོའི་ཆོས་ཀྱི་དབུས་སུ་གྱུར། ཐོ་ལ་མེ་དང་པོས་ལྷ་ཁང་ཆེན་
མོ་སེ་རཱ་ཕེམ་ཞེས་པ་བཞེངས། ལྷ་ཁང་འདིར་ལྷ་སེ་རཱ་ཕི་སི (ཨ་ཕེ་སི་དང་ཨུ་ས་རེ་སི་ངོ་
བོ་གཅིག་གྱུར)། ཨའེ་སེ་སི། ཧོ་ར་སི་རྣམས་ངོ་བོ་གཅིག་བྱས་ནས་ལྷ་ཆེན་པོ་ཞིག་བཞེངས་
ཡོད། ལྷ་འདི་སྐུ་གཅིག་ཡིན་པ་ལས་སྐུ་ཐ་དད་གསུམ་མིན། སྐྱེ་བོའི་སྣང་ངོར་ལྷ་སེ་རཱ་ཕི་སི་
ནི་རོམ་པའི་ལྷ་རྗུ་ཕི་ཐ། པར་སིག་གི་ཉི་མའི་ལྷ། གྷི་རེ་སིའི་ལྷ་གཟེའུ་སི་རྣམས་དང་གོ་འཕང་
གཅིག་ཡིན་པར་འདོད། འདྲེས་ལྷ་མཆོད་པའི་སྲོལ་འདི་གྷི་རེ་སིའི་རྒྱལ་ཁམས་སུ་དར་བ་མ་
ཟད། རྒྱ་གར་གྱི་བྱང་ཕྱོགས་དང་ཀྲུང་གོའི་ནུབ་ཕྱོགས་སུའང་དར་ཁྱབ་ཆེ།
དབུལ་ཕོངས་ཀྱིས་རབ་ཏུ་མནར་བའི་མི་སེར་གྱིས། རྣམ་ཤེས་ལ་འགག་པ་མེད་ཅིང་
གཏན་དུ་གནས་པས། ཚེ་འདིར་སྡུག་བསྔལ་མྱོང་བའི་རྒྱུ་ལས་ཚེ་ཕྱི་མར་བདེ་བའི་འབྲས་བུ་
སྨིན་པར་འདོད། སེ་རཱ་ཕི་སི་ལ “རྣམ་འདྲེན” ཞེས་འབོད་ཅིང་། བསྟོད་ཚིག་ཏུ་“བདག་
ཅག་ཤི་ཡང་སེ་རཱ་ཕི་སི་ཡིས། །ནམ་ཡང་སྡོངས་གྲོགས་མཛད་ཅིང་སྲུང་བར་བྱེད། །” ཅེས་
བསྔགས། ལྷ་མོ་ཨའེ་སེ་སི་ལ་དད་མཁན་ཤིན་ཏུ་མང་ཞིང༌། ལྷ་མོར་དད་མཁན་དག་གིས་
འདིའི་མིང་ལ་ལྷ་ཡི་རྒྱལ་མོ་ཞེས་འབོད། ལྷ་ཁང་དུ་ལྷ་མོ་འདིའི་སྐུ་ཕྲུ་གུ་པང་བའི་རྣམ་
པ་ཅན་དུ་བཞེངས་ཏེ། མཆོད་དཔོན་དག་གིས་ཚེ་གང་བོར་དམ་ཚིག་མིག་འབྲས་བཞིན་
བསྲུངས་ཤིང༌། ལྷ་མོ་འདིར་མཆོད་པའི་སྤྲིན་ཕུང་ཟད་མི་ཤེས་པ་སྤྲོ་བར་སྣང་།
རོམ་གོང་མའི་རྒྱལ་ཁབ་ཀྱི་སྟོབས་ཤུགས་ཆེན་པོས། ཆོས་འདིའི་ལྟ་གྲུབ་ཡོ་རོབ་གླིང་
གི་ནུབ་ཕྱོགས་སུའང་སྤེལ། རོམ་དམག་སི་ཁོ་ཐ་ལན་དང་ཧོ་ལན་དུ་སླེབས་ཚེ། སེ་རཱ་ཕི་
སི- –ཨའེ་སེ་སིའི་ལྷ་ཁང་། མཆོད་དཔོན། རྣམ་ཤེས་གཏན་གནས་ཀྱི་ལྟ་བ་སོགས་ཀྱང་
ཡུལ་དེར་རིམ་གྱིས་དར། སྐབས་འདིར་སེ་རཱ་ཕི་སི་ལ་ལོག་པར་ལྟ་བའི་ཆོས་ལུགས་མི་ཐ་
རཱ་པ་སོགས་མང་དུ་བྱུང༌། མི་ཐ་རཱ་པ་ཞེས་པའི་ཆོས་ནི་པར་སིག་གི་ཡུལ་ནས་དར། དེ་ལ་
ལྷ་མི་ཐ་རཱ་མཆོད་པའི་ཆོ་ག་ཁྱད་མཚར་པོ་ཤ་སྟག་ཡོད་ཀྱང་དེང་སང་ཉམས། ལྷ་འདིའི་
མཆོད་རྫས་གཙོ་བོ་བ་ལང་ཡིན།
སེ་རཱ་ཕི་སི —ཨའེ་སེ་སིའི་ཆོ་ག་ཆོས་སྤྱོད་དང་བསྡུར་ན། མི་ཐ་རཱ་པར་རྙིང་ཞད་
ཤིན་ཏུ་ཆེ། མི་ཐ་རཱ་པའི་ཆོས་བྱེད་ཚུལ་མཐོང་ཚེ། གནའ་བོའི་ཉི་རྡོའི་རིག་གནས་ཀྱི་དམར་
མཆོད་བྱེད་ཚུལ་དེ་རང་ཤུགས་ཀྱིས་ཡིད་ལ་དྲན་འོང་། མི་ཐ་རཱ་པས་ལྷ་མཆོད་ཚེ། བ་ལང་
གི་ལྟོ་བར་ཁུང་བུ་བརྟོལ་ནས་ཁྲག་འབྱིན་པར་བྱེད། ཆོས་འདིས་ཁྲག་དམར་པོ་ལས་སྲོག་
འབྱུང་བར་འདོད་པས། ཆོས་པ་རྣམས་ཀྱིས་བ་ལང་གི་ཁྲག་གིས་ཁྲུས་བྱེད། འདིའི་ཆོས་སྒོར་
གསར་དུ་འཇུག་པ་རྣམས་མཆོད་ཁྲིའི་རྩར་བསྡད་ནས་བཟེད་དེ། མཆོད་བྱའི་བ་ལང་གི་
ཁྲག་རང་གི་ལུས་ལ་འབབ་འཇུག་པ་རེད།
སེ་རཱ་ཕི་སིའི་ཆོས་དང་མི་ཐ་རྭའི་ཆོས་ཀྱིས་ཀྱང་རོམ་གོང་མའི་རྒྱལ་ཁབ་ཐོག་མའི་
དུས་སྐབས་ཀྱི་ཆོས་དང་འདྲ་བར། འབངས་དང་བྲན་གཡོག་ལ་རང་གི་བདག་པོར་སྲི་ཞུ་
བྱ་དགོས་ཚུལ་གྱི་སློབ་གསོ་གཏོང་བ་རེད། ཆོས་འདི་གཉིས་ཀས་རང་དོན་བསྒྲུབ་པ་གཙོ་
བོར་བྱེད་པས་འདི་ལ་སྒེར་ཆོས་ཀྱང་ཟེར། འོན་ཀྱང་སྔོན་གྱི་ཆོས་ལུགས་ཐམས་ཅད་ནི་སྤྱི་
ཚོགས་རང་བཞིན་གྱི་ཆོས་ཡིན་པས། གྲོང་ཁྱེར་གྱི་ལྷ་གཙོ་བོ་དང་སྒེར་གྱི་ལྷ་ཕལ་པར་བྱེད།
ལྷ་མཆོད་བྱེད་པའང་སྤྱི་དོན་དུ་ཡིན་པ་ལས་རང་དོན་མིན། འཇིག་རྟེན་གྱི་ཐུན་མོང་གི་
རེ་དོན་འགྲུབ་པར་བྱ་རྒྱུ་ནི་ཆོས་ལུགས་སྔོན་མ་དག་གི་གཞོལ་བྱ་ཡིན། རྗེས་སུ་གྷི་རེ་སི་པ་
དང་རོམ་པས་ཆོས་སྲིད་སོ་སོར་བཀར་བ་དང་ཨེ་ཇིབ་པའི་སྲོལ་རྒྱུན་གྱི་དབང་གིས། ཆོས་
ལུགས་རྣམས་རིམ་གྱིས་སྒེར་ཆོས་སུ་གྱུར།
རྣམ་ཤེས་འགག་མེད་དུ་འདོད་པ་དང་། སྒེར་དོན་གཙོ་བོར་བྱེད་པའི་ཆོས་ལུགས་
གསར་པ་འདིས། སྔར་གྱི་རྒྱལ་ཁབ་ཀྱི་ཆོས་ལུགས་རྙིང་མར་མོས་པའི་སྐྱེ་བོའི་དད་པ་ཕྲོགས་
པར་གྱུར་མོད། འོན་ཀྱང་ཆོས་ལུགས་རྙིང་མ་དེ་རྩ་མེད་དུ་གཏོང་མ་ཐུབ། རོམ་གོང་མའི་
རྒྱལ་ཁབ་ཀྱི་ཐོག་མའི་དུས་སྐབས་སུ། རོམ་གྱི་གྲོང་ཁྱེར་གཙོ་བོ་རྣམས་ལ་ལྷ་ཁང་བཞེངས་
ཤིང་། ལྷ་ཁང་དག་ལ་རོམ་གྱི་ལྷ་རྫུ་ཕི་ཐའི་སྐུ་དང༌། རོམ་གྱི་གོང་མ་ཆེན་པོ་རྗུ་ལྱ་སི་སི་
གཟའི་སྐུས་མཚོན་པའི་ལྷ་སྐུ་སྣ་ཚོགས་བཞེངས་ཡོད། རོམ་གྱི་གོང་མ་ལྷ་སྐུར་བཞེངས་
སྲོལ་ནི་ཨེ་ཇིབ་ཀྱི་རྒྱལ་པོར་ལད་མོ་བྱས་པ་ཡིན། ལྷ་ཁང་དག་ལ་རྒྱལ་ཁབ་ཀྱི་སྲིད་དོན་
དུ་གསོལ་མཆོད་ཀྱི་ཆོ་ག་རྔམ་པོ་ཆེ་སྒྲུབ་ཅིང་། སྐྱེ་བོ་རྣམས་ལྷ་ཁང་དུ་འོངས་ནས་ལྷ་ལ་
མཆོད་དོན་ནི། རང་གི་རྒྱལ་ཁབ་ལ་དགའ་ཞེན་དང་ལྷ་ལ་དད་མོས་མཚོན་པའི་ཆེད་དུ་
ཡིན། འོན་ཀྱང་ལྷའི་རྒྱལ་མོ་ཨའེ་སེ་སིར་མཆོད་ཚེ། མི་རང་གི་སྡུག་བསྔལ་དང་སྐྱབས་
འཇུག་ཀྱང་ཞུ་བར་སྣང་།
སྐབས་འདིར་ད་དུང་ཡུལ་ལྷ་རྣམ་པ་སྣ་ཚོགས་ཀྱང་སྟེན་བཞིན་ཡོད། དཔེར་ན་ས་
བྷི་ཡ་པས་ཁཱ་ཐེ་ཇིའི་ལྷ་མོ་ཝེ་ཎ་སི་མཆོད་པ་དང་། བྲན་གཡོག་དང་དམག་མིས་གསང་
བའི་ལྷ་ཁང་དུ་མི་ཐ་རཱའི་ཆོས་བྱེད་བཞིན་ཡོད་པ་དང༌། ཡ་ཧུ་དཱ་པ་རྣམས་ཀྱང་ཆོས་ཁང་
དུ་འདུས་ཏེ། 《དམ་པའི་གསུང་རབ》 ཀློག་བཞིན་ལྷ་གཟུགས་མེད་དེ་ལ་ཕྱག་འཚལ་
བཞིན་ཡོད་པ་ལྟ་བུའོ།།
རོམ་པའི་རྒྱལ་ཁབ་ཀྱི་ཆོས་ལུགས་ལ་ཆབ་སྲིད་ཀྱི་ཤན་སྟོབས་ཤིན་ཏུ་ཆེ་བས། འདིས་
ཡ་ཧུ་དཱ་པར་སྡུག་མང་དུ་གཏད། ཡ་ཧུ་དཱ་པ་རྣམས་རང་གི་ལྷ་གཅིག་པུར་དད་པ་ལས་
ལྷ་གཞན་པར་མི་དད་པས། རོམ་གོང་མའི་སྤྱི་མཆོད་ཀྱི་བྱེད་སྒོར་འཇུག་མི་སྲིད། འདྲ་སྐུ་
ལ་ཕྱག་འཚལ་བ་ནི་ཡ་ཧུ་དཱ་པའི་སྤང་བྱ་ཡིན་པས། ཡ་ཧུ་དཱ་པས་རོམ་གོང་མའི་རྒྱལ་དར་
ལའང་ཕྱག་མི་འཚལ།
ཤཱཀྱ་ཐུབ་པ་འཇིག་རྟེན་དུ་མ་བྱོན་པའི་སྔོན་དུ། ཤར་ཕྱོགས་ཀྱི་རྒྱལ་ཁབ་རྣམས་ལ་
དཀའ་ཐུབ་སྤྱོད་མཁན་མང་དུ་བྱུང༌། དཀའ་ཐུབ་སྤྱོད་མཁན་རྣམས་ཀྱིས་ཁྱིམ་དང་ནོར་
དང་བདེ་བ་སྤངས་ཏེ། གནས་དབེན་པ་འགྲིམ་པ། དཀའ་བ་སྤྱོད་པ། འདོད་པ་སྤོང་བ་
སོགས་སྒྲུབ་སྦྱོང་བྱེད་ཐབས་སྣ་ཚོགས་བསྟེན་པས་བློ་སྟོབས་བསྐྱེད་དེ། འཁོར་བའི་སྡུག་
བསྔལ་གྱི་རྩ་བ་གཅོད་ཐབས་ལ་འབད་པར་སྣང་། ཤཱཀྱ་ཐུབ་པ་དཀའ་བ་སྤྱོད་པར་ཐུགས་
མོས་མེད་ཀྱང་།ཁོང་གི་རྗེས་འཇུག་དག་གིས་འཚོ་བ་ཧ་ཅང་ངན་ངོན་བསྟེན་ནས་ཉམས་
ལེན་བྱེད་སྲོལ་བསྐྱངས། གྷི་རེ་སི་ལའང་དཀའ་ཐུབ་སྤྱོད་པའི་ཆོས་ལུགས་གྲགས་ཆུང་བ་
འགའ་བྱུང་ཞིང༌། འདི་དག་ལ་ཆོས་པ་ལ་ལས་རང་གི་ཡན་ལག་བཅད་ནས་དཀའ་བ་
སྤྱོད་ཚུལ་ཡང་བྱུང་བར་གྲགས།འདོད་ཆགས་སྤོང་བའི་བསམ་བློ་ནི། སྤྱི་ལོའི་སྔོན་གྱི་དུས་
རབས་དང་པོར། ཡ་ཧུ་དཱ་པའི་གྲོང་ཁྱེར་དང་གྲོང་ཁྱེར་ཨ་ལི་ཁ་གཟན་དྷའི་ཡ་ཧུ་དཱ་པའི་
སྤྱི་ཚོགས་སུ་བྱུང༌། སྐབས་འདིར་ཨེ་སེན་པ་སོགས་གྲུབ་མཐའ་འགའ་ལ། འཇིག་རྟེན་ཀྱི་
འདུ་འཛིའི་འཚོ་བ་སྤངས་ཏེ། གནས་དབེན་པ་འགྲིམས་ནས་བསམ་གཏན་སྒོམ་པའི་སྡེ་
བྱུང་། འདི་སྣང་གི་བདེ་བ་སྤངས་ནས་ཐར་པ་དོན་གཉེར་བྱེད་པའི་སྲོལ་ནི།སྤྱི་ལོའི་སྔོན་
གྱི་དུས་རབས་དང་པོ་ནས་གཉིས་པའི་རིང་ལ། འཛམ་གླིང་གི་ཡུལ་གྲུ་མཐའ་དག་ལ་དར་
བར་མངོན།
སྐབས་འདིའི་དུས་སུ། ལྷ་ཁང་། མཆོད་དཔོན། ཁྲིམས་ལ་ཡིད་ཆེས་བྱེད་པ་སོགས་
སྔོན་གྱི་ལུགས་སྲོལ་རྩི་བའི་འདུ་ཤེས་དེ་ཡོངས་སུ་ཉམས། གདུག་རྩུབ་ཆེ་ཞིང་འཇིགས་སྐྲག་
ཆེ་བ། རྒྱས་སྤྲོས་ཆེ་ཞིང་ངོམ་སོ་འཕྱར་བ། སེམས་ཁྲལ་ཆེ་ཞིང་ཀུན་སྤྱོད་བག་དང་བྲལ་བའི་
བྲན་གཡོག་ལམ་ལུགས་དེར། སྐྱེ་བོའི་སེམས་ཀྱི་སུན་སྣང་དང་འཇིགས་སྣང་ཆེན་པོ་དེ་ནད་
ཡམས་བཞིན་དུ་ཕྱོགས་མེད་དུ་མཆེད། སྡུག་བསྔལ་ལས་ཐར་བར་འདོད་པ་དག་གིས། ཚེ་
འདིའི་བདེ་བ་དང་འདོད་པ་སྤངས་ནས་དཀའ་བ་སྤྱད་དེ། སེ་རཱ་ཕེམ་གྱི་ལྷ་ཁང་དུ་གདུང་
བའི་མིག་ཆུ་ཕྲོམ་ཕྲོམ་དུ་ཉིལ་བཞིན་འགྱོད་བཤགས་བྱེད་པ་དང༌། འགའ་ཞིག་མི་ཐ་རཱ་
པའི་གྲུབ་མཐར་ཞུགས་ཏེ། ཁྲག་དྲི་འཐུལ་བའི་མུན་ཁང་དུ་སྒྲུབ་སྦྱོང་བྱེད་པ་སོགས་དཀའ་
བ་སྤྱོད་པའི་བརྟུལ་ཞུགས་དྲག་པོ་སྣ་ཚོགས་སྟེན་མཁན་བྱུང་ངོ་། །

ལེའུ་སོ་བདུན་པ། ཡེ་ཤུ་དང་ཡེ་ཤུའི་ཆོས།

སྟོན་པ་ཡེ་ཤུ་ནི་རོམ་གྱི་གོང་མ་དང་པོ་ཨོ་གྷ་སི་དྷ་སི་སི་གཟའ་ཡི་དུས་སུ་གྲོང་
ཁྱེར་རྫུ་དྷི་ཡར་འཁྲུངས། སྟོན་པའི་མིང་ཆོས་ལུགས་ཀྱི་མིང་ལ་ཐོགས་ནས་ཡེ་ཤུའི་ཆོས་
ཞེས་གྲགས། ཆོས་འདི་རོམ་རྒྱལ་ཁམས་སུ་རིམ་གྱིས་དར་ནས་རོམ་རྒྱལ་ཁབ་ཀྱི་ཆོས་ལུགས་
སུ་གྱུར།
སྤྱིར་བཏང་ཆོས་འབྱུང་དང་ལོ་རྒྱུས་གཉིས་སོ་སོར་ཕྱེ་ནས་ཞིབ་འཇུག་བྱས་ན་སྟབས་
བདེ། ཡེ་ཤུའི་རིང་ལུགས་པ་ཕལ་ཆེ་བས། ཡེ་ཤུ་ནི་དང་པོར་ཡ་ཧུ་དཱ་པའི་ལྷ “འཇིག་
རྟེན་གྱི་ལྷ” ཞེས་པའི་སྤྲུལ་པ་ཡིན་པར་འདོད། ལོ་རྒྱུས་ཞིབ་འཇུག་པ་ཞིག་གིས་འདིར་
བརྟགས་ན། ལྟ་བ་འདིར་འཐད་དཀའ་ལ་དགག་ཀྱང་དཀའ། ཡེ་ཤུ་ནི་འཇིག་རྟེན་འདིར་
མིའི་གཟུགས་སུ་བྱོན་པས། ལོ་རྒྱུས་མཁན་པོ་དག་གིས་ཡེ་ཤུ་ནི་མི་ཕལ་པར་བྱས་ནས་ཞིབ་
འཇུག་བྱས་ན་ལེགས།
གྲོང་ཁྱེར་རྫུ་དྷི་ཡ་གོང་མ་ཐའེ་བྷེ་རེ་ཡ་སི་སི་གཟའི་ལུང་གིས་བསྒྱུར་བའི་སྐབས་
སུ། ཡེ་ཤུ་གྲོང་ཁྱེར་དེར་མངོན་ཤེས་ཅན་ཞིག་གི་རྣམ་པར་བྱོན་ཏེ། སྔོན་གྱི་ཡ་ཧུ་དཱ་པའི་
མངོན་ཤེས་ཅན་གྱི་ལུགས་བཞིན་ཆོས་གསུངས། སྐབས་འདིར་ཡེ་ཤུ་དགུང་ལོ་སུམ་ཅུ་ཡས་
མས་ཡིན། འདིའི་སྔོན་དུ་ཁོས་འཚོ་བ་ཇི་ལྟར་བསྐྱངས་པ་དེང་སང་སུས་ཀྱང་མི་ཤེས།
ཡེ་ཤུའི་རྣམ་ཐར་དང་ཆོས་སྤེལ་ཚུལ་ཡི་གེར་བཀོད་པ《འཕྲིན་བཟང》ཞེས་པ་
ནི་པོ་ཏི་བཞི་ཙམ་ལས་མེད།《འཕྲིན་བཟང》པོ་ཏི་བཞིར་ཡེ་ཤུའི་གནས་ཚུལ་གསལ་པོ་
ཡོད། 《འཕྲིན་བཟང》 བལྟ་མྱོང་བ་ཞིག་གི་བསམ་པར། ཡེ་ཤུ་ནི་མི་ངོ་མ་ཞིག་ཡིན་པ་
ལས། རྟོག་བཟོ་བྱས་པ་ཞིག་མིན་ནོ་སྙམ་པ་ཤར།
ཕྱི་རབས་པས་ཤཱཀྱ་ཐུབ་པའི་སྐུའི་སྣང་བརྙན་ནི། སྐྱིལ་མོ་ཀྲུང་དུ་བཞུགས་པའི་སྐུར་
བཞེངས་ཏེ། སྐུའི་རྣམ་པ་ངོ་མ་དེ་གབ་པ་ལྟར། ཡེ་ཤུའི་བཟོད་པའི་སྟོབས་ཧ་ཅང་ཆེ་བའི་
ཉམས་དང་། སྐུ་ཤ་ཤིན་ཏུ་རིད་པའི་རྣམ་པ་དེའང་དེང་སང་མེད་པར་གྱུར་འདུག དེང་
རབས་ཡེ་ཤུའི་ཆོས་ལུགས་ཀྱི་ལྷ་རིས་འབྲི་སྟངས་སུ། མ་དག་རྒྱུན་འབྱམས་སུ་ལུས་པ་དང༌།
གུས་ལུགས་གོམས་སྲོལ་དང༌། དད་པ་དག་སྣང་སོགས་ཀྱི་དབང་གིས། ལྷ་བཟོས་རྟོག་བཟོ་
དང་བཟོ་བཅོས་སྣ་ཚོགས་བྱས་ཡོད་པས། ཡེ་ཤུའི་སྐུའི་གཟུགས་བརྙན་ངོ་མ་དེ་ཡོངས་སུ་
ཉམས། ཡེ་ཤུ་ནི་མ་གཞིར་ཆོས་སྤེལ་བའི་ཆོས་པ་དབུལ་པོ་ཞིག་ཡིན། ཁོང་ཉིན་བཞིན་གྲོང་
ཁྱེར་རྗུ་དྷི་ཡའི་ཚད་པ་དང་ཐལ་རླུང་གི་ཀློང་དུ་འཁྱར་ཞིང༌། སློང་མོ་བྱས་ནས་འཚོ་བ་
བསྐྱལ། འོན་ཀྱང་ལྷ་བཟོ་དག་གིས་ཡེ་ཤུའི་ཞལ་ཐང་དུ། ཡེ་ཤུ་ནི་སྐྲ་རིང་ཐུང་མཉམ་ཞིང་
གཞོན་ཤ་ཆགས་པ། གོས་གཙང་ཞིང་གཟུགས་རིང་བ། ནམ་མཁའི་དབྱིངས་སུ་གཅིག་པུར་
འཕུར་བ་ལྟར་འབྲི་སྲོལ་བྱུང༌། ལྷ་བཟོའི་དད་སྟོབས་ཀྱིས་ཡེ་ཤུའི་སྐུ་གཟུགས་ལ་བཟོ་བཅོས་
དང་རྣམ་ཐར་ལ་སྒྲོ་འདོགས་བྱས་ཡོད་པ་མི་ཤེས་པ་ཞིག་གིས་ཡེ་ཤུའི་ཞལ་ཐང་མཐོང་ཚེ།
ཡེ་ཤུ་ནི་མི་དངོས་མེད་ཅིག་རྟོག་བཟོ་བྱས་པར་འདོད་པ་གདོན་མི་ཟའོ།།
ཡེ་ཡེ་ཤུ་ལ་སྒྲོ་འདོགས་སྣ་ཚོགས་བྱས་པ་རྣམས་རེ་རེ་བཞིན་བསལ་ནས་བལྟས་ན།
ཤུ་ནི་མི་གཞུང་དྲང༌། བྱམས་བརྩེ་དང་སྤྲོ་སེམས་ཅན་ཞིག་ཡིན་ལ། སྐབས་འགར་བདེན་
དོན་གྱི་ཆེད་དུ་ཁོང་ཁྲོའང་ལང་སྲིད་པ་ཞིག་ཡིན། ཡེ་ཤུས་གསུངས་པའི་ཆོས་གོ་སླ་ལ་དོན་
ཟབ། ཁོང་གིས་ལྷ་ཆེན་པོ་ནི་བདག་ཅག་ལ་ཐུགས་ཤིན་ཏུ་བརྩེ་བའི་མིའི་རིགས་ཀྱི་ཡབ་
ཆེན་པོ་ཡིན་ཞིང༌། “ལྷ་ཡི་རྒྱལ་ཁམས” ནི་མི་ཡི་འཇིག་རྟེན་དུ་འཕོ་བར་འགྱུར་ཞེས་
གསུངས། དེང་སང་གི་བཤད་སྟངས་ལྟར་བྱས་ན། ཡེ་ཤུ་ནི་མི་གཞི་ཤིན་ཏུ་ལེགས་པོ་ཞིག་
ཡིན་པས། ཁོང་གི་སྐུའི་ཡོན་ཏན་གྱིས་རྗེས་འཇུག་རྣམས་ཀྱི་ཡིད་ཀྱི་བརྟན་པ་ཡོངས་སུ་
ཕྲོགས་སོ།།
ཡེ་ཤུ་འཇིག་རྟེན་དུ་བྱོན་ནས། ཁོང་གི་རྗེས་འཇུག་གི་བློ་ལ་བརྩེ་བ་དང་སྤོབས་པ་
བསྐྱེད་ཅིང༌། དབུལ་པོ་དང་ཉམ་ཐག་ལ་དབུགས་དབྱུང་མཛད། འོན་ཀྱང་ཡེ་ཤུར་ཁྲིམས་
ཕོག་སྟེ་ལུས་རྒྱངས་ཤིང་ལ་བརྒྱངས་ནས་ལྕགས་གཟེར་གྱིས་འཛེར་རྗེས། དུས་རིང་པོར་མ་
ཐོགས་པར་ཚེ་ལས་འདས་པ་འདིས། ཁོང་གི་ལུས་ཟུངས་མ་གཞི་ནས་ཤིན་ཏུ་ཉམས་ཡོད་
པ་ཤུགས་ལས་ཤེས། སྐབས་དེའི་ཁྲིམས་གཅོད་ལུགས་ལྟར་ཡེ་ཤུ་རང་གིས་རྒྱངས་ཤིང་རྒྱབ་
ལ་ཁུར་ནས་ཁྲིམས་གཅོད་སར་འགྲོ་དགོས་པས། རྒྱངས་ཤིང་འཁུར་བཞིན་འགྲོ་བའི་ལམ་
དུ། ཡེ་ཤུ་དྲན་མེད་དུ་བརྒྱལ་བར་གྲགས། ཡེ་ཤུས་རྫུ་དྷི་ཡར་ལོ་གསུམ་ལ་ཆོས་འཁོར་བསྐོར་
ནས་གྲོང་ཁྱེར་རྗ་རུ་སཱ་ལམ་དུ་འབྱོན་སྐབས། དེར་ཡེ་ཤུ་ལ་རྫུ་དྷི་ཡར་ཆོས་ལོག་གི་རྒྱལ་
ཁབ་ཅིག་འཛུགས་འདུན་ཡོད་ཚུལ་གྱི་ཉེས་པ་བཀལ་ནས་ཁྲིམས་ལ་སྦྱར། ཡེ་ཤུ་རྐུན་མ་
གཉིས་དང་མཉམ་དུ་རྒྱངས་ཤིང་ལ་བརྒྱངས་ཤིང་ལྕགས་གཟེར་གྱིས་བཏབ་ནས་བཀྲོངས།
ཡེ་ཤུ་ནི་རྐུན་མ་གཉིས་མ་ཤི་གོང་ནས་སྐུ་མྱ་ངན་ལས་འདས།
ཡེ་ཤུའི་ལྷ་ཡི་རྒྱལ་ཁམས་ཞེས་པའི་ཆོས་ཀྱི་ལྟ་བ་ནི། མིའི་རིགས་ཀྱི་བསམ་བློ་ལ་
བཅོས་བསྒྱུར་བྱེད་རུང་བ་དང་། མིའི་རིགས་ལ་ཤེས་རབ་སྐྱེད་རུང་བའི་ལྟ་བ་གསར་པ་
ཞིག་ཡིན། དང་པོར་མི་ཕལ་ཆེ་བས་ཡེ་ཤུའི་ཆོས་ཀྱི་ལྟ་བ་འདི་རྟོགས་མ་ཐུབ། བན་བུན་
ཙམ་ཧ་གོ་བ་དག་གིས། ཆོས་འདིས་སྔོན་གྱི་སྲོལ་རྒྱུན་དང་ལམ་ལུགས་རྙིང་པར་རྒོལ་བ་
བྱེད་བཞིན་ཡོད་པ་ཤེས་ཤིང་སྐྲག་སྟེ། ཆོས་འདིའི་རྗེས་སུ་འཇུག་མ་ཕོད། མི་རྣམས་འདི་
ལྟར་སྐྲག་པ་ལའང་རྒྱུ་མཚན་མེད་པ་མ་ཡིན་ཏེ། ཡེ་ཤུའི་ལྷ་ཡི་རྒྱལ་ཁམས་ཞེས་པའི་ལྟ་
བས། མི་ལ་དཔའ་ངར་དང་འོས་མིན་མཐུན་ཐབས་མི་བྱེད་པའི་སྤོབས་པ་བསྐྱེད་པར་བྱ་
བ་དང་། འཐབ་རྩོད་བྱེད་འདོད་ཀྱི་བློ་སྤང་བ་དང༌། སོ་སོའི་འཚོ་བའི་ཕྱི་ནང་བར་གསུམ་
ལ་བསྒྱུར་བཀོད་དང་བྱི་དོར་བྱ་བ་བཅས་ལ་བསྐུལ་བའི་ཕྱིར་རོ། །འདིར་ཡེ་ཤུའི་ཆོས་ཀྱིས་
སྲོལ་རྒྱུན་ལ་ཤན་སྟོབས་ཐེབས་ཚུལ་ཙམ་བརྗོད་པ་ལས། ཡེ་ཤུའི་ཆོས་ལུགས་རྒྱས་པར་ཤེས་
འདོད་ན《འཕྲིན་བཟང》 བྱ་བ་ལ་གཟིགས་པར་བྱའོ།།
ཡ་ཧུ་དཱ་པས་འཇིག་རྟེན་དུ་དྲང་བདེན་གྱི་ལྷ་གཅིག་པུ་ལས་མེད་པར་འདོད། ཡ་
ཧུ་དཱ་པ་དག་གིས། དྲང་བདེན་གྱི་ལྷ་དེ་འཇིག་རྟེན་གྱི་ཚོང་གི་བྱ་བར་མཁས་ཤིང༌། དེས་
ཡ་ཧུ་དཱ་པའི་མེས་པོ་ཨེ་བྷ་ར་ཧམ་ལ་འབའ་བཞག་ནས། ཡ་ཧུ་དཱ་པ་ནི་མིའི་འཇིག་རྟེན་
གྱི་མི་རིགས་ལེགས་ཤོས་སུ་བསྒྱུར་བའི་དམ་བཅའ་བཞག་ཡོད་ཟེར། འབའ་གན་གལ་ཆེན་
འདི་ཡ་ཧུ་དཱ་པ་ལ་ཕན་ཐོགས་ཤིན་ཏུ་ཆེ་ནའང༌། ཡེ་ཤུས་ལྷའི་དམ་བཅའ་བཟང་པོ་འདི་
བཤིགས་པས། ཡ་ཧུ་དཱ་པའི་ཆོས་ཀྱི་རྗེས་འཇུག་རྣམས་བློ་རབ་ཏུ་ཕམ་ཞིང༌། ཡེ་ཤུ་ལ་
ཁོང་ཁྲོ་ཆེན་པོ་སྐྱེས། ཡེ་ཤུས “ལྷ་ནི་ཚོང་གན་འཇོག་མཁན་མིན་ལ། ལྷས་མིའི་རིགས་ལ་
ཚོང་བྱས་པའང་མེད། ལྷ་ཡི་རྒྱལ་ཁམས་སུ་ལྷས་དམིགས་བསལ་དུ་གཅེས་པའི་སྐྱེ་བོ་མེད་
ལ། ལྷ་ཡིས་དམིགས་སུ་བཀྲབས་ནས་བསྐྱངས་པའི་མི་རིགས་ཀྱང་མེད། ལྷ་ནི་མིའི་རིགས་
ཀྱི་བྱམས་དང་སྙིང་རྗེའི་བདག་ཉིད་དུ་གྱུར་པའི་ཡབ་ཆེན་པོ་ཡིན། ལྷས་ནམ་མཁའ་དང་
མཉམ་པའི་སེམས་ཅན་ཐམས་ཅད་རིས་སུ་མ་བོར་ཞིང་མཉམ་པར་གཟིགས་པས། འོད་ཀྱི་
སྣང་བ་འབུམ་ཕྲག་གིས་ཞིང་ཁམས་རྒྱ་མཚོ་མཉམ་པར་ཁྱབ་པའི་ཉི་མ་དང་འདྲ། ལྷ་ཆེན་
པོར་དགའ་བའི་གཉེན་དང་སྡང་བའི་དགྲ་ཡི་རྣམ་དབྱེ་མེད་ཅིང༌། ཐམས་ཅད་རང་གི་བུ་
ལྟར་རྗེས་སུ་འཛིན་པར་མཛད་དོ།།” ཞེས་གསུངས།
《འཕྲིན་བཟང》 གི་དགེ་བར་སྤྱོད་པའི་གཏམ་ཞེས་བྱ་བར། ཡེ་ཤུས་རང་གི་རིགས་
ལ་རབ་ཏུ་བསྟོད་ཅིང༌། རིགས་གཞན་དང་གྲུབ་མཐའ་གཞན་ལ་མཐོང་ཆུང་བྱེད་པའི་
བསམ་སྦྱོར་བཀག་ཡོད་པ་རེད། ངལ་རྩོལ་པའི་གཏམ་ཞེས་བྱ་བར། ཡ་ཧུ་དཱ་པས་ལྷའི་
མདུན་དུ་ཡ་ཧུ་དཱ་པར་དམིགས་བསལ་གྱི་ཐོབ་ཐང་ཡོད་པར་བཤད་པ་ལ་སུན་འབྱིན་
བྱས་ཡོད། ཡེ་ཤུས་རང་གི་རྗེས་འཇུག་རྣམས་ལ། ལྷའི་ཐུགས་རྗེ་ནི་བསམ་གྱིས་མི་ཁྱབ་
པས། ལྷ་ཡི་རྒྱལ་ཁམས་ལ་སླེབས་པའི་མི་ཀུན་ནི། ལྷའི་མདུན་སར་ཐམས་ཅད་འདྲ་མཉམ་
ཡིན་པར་གསུངས། ཡེ་ཤུས་ད་དུང་དངུལ་སྦེད་པའི་གཏམ། ཡུག་ཟ་མས་དངུལ་བྱིན་པའི་
གཏམ་སོགས་གཏམ་རྒྱུད་མང་པོ་གསུངས་ནས། ཀུན་ལ་དགེ་བ་བསྒྲུབ་པར་བསྐུལ། ཡེ་ཤུས་
གསུངས་པའི་ལྷ་ཡི་རྒྱལ་ཁམས་ནི། ཐོབ་ཐང་དམིགས་བསལ་པ་མེད་པ། ཆག་ཡང་གཏོང་
ས་མེད་པ། ཁག་འདོགས་ས་མེད་པའི་རྒྱལ་ཁམས་ཤིག་ཡིན་ནོ། །
ཡ་ཧུ་དཱ་པར་མི་རིགས་ཀྱི་ཕྱོགས་ལྷུང་ཆེན་པོ་དང༌། ཁྱིམ་རྒྱུད་ཀྱི་འདུ་ཤེས་དྲག་པོ་
ཡོད། ཡེ་ཤུས་དེ་འཐད་པར་མ་མཐོང་བས། ལྷའི་སྙིང་རྗེ་ཆེན་པོའི་མཐུར་བརྟེན་ནས། ཡ་ཧུ་
དཱ་པའི་གུ་དོག་པའི་མི་རིགས་ཀྱི་ཕྱོགས་ཞེན་དེ་སྤོང་དུ་འཇུག་དགོས་སྙམ།
ཡེ་ཤུས་ལྷ་ཡི་རྒྱལ་ཁམས་ནི་ཆོས་འབངས་ཀྱིས་གྲུབ་པའི་ཁྱིམ་གཞིས་ཆེན་པོ་ཞིག་
ཡིན་ཞིང་། ལྷ་ཆེན་པོ་ནི་ཁྱིམ་གཞིས་ཆེན་པོ་འདིའི་བདག་པོ་ཡིན་པར་གསུངས། 《གསུང་
རབ》ཏུ། “བཞུགས་གྲལ་དུ་ཡེ་ཤུས་གསུང་མོལ་བའི་སྐབས་དེ་ཤེད་དུ། ཡུམ་དང་སྐུ་
མཆེད་གྲལ་མཐར་ལྷགས་ཤིང་ཡེ་ཤུ་ལ་གླེང་མོལ་བར་འདོད་པར། ཉེ་གནས་ཀྱིས་ཡེ་
ཤུར‘གང་གི་ཡུམ་ཆེན་པོ་དང་སྐུ་མཆེད་ལྷགས་སོ། །ཉིད་ལ་གཏམ་མོལ་འདུན་ཆེ་བར་ཞུས་
པ་ན། ཡེ་ཤུས‘ངའི་ཡུམ་ཞེས་པ་སུ་ཡིན། ངའི་སྤུན་མཆེད་ཟེར་བ་སུ་རེད’ཅེས་དེར་འཁོད་
པ་ཀུན་ལ་མཛུབ་མོས་བསྟན་ཏེ། ‘གཟིགས་དང༌། འདིར་བཞུགས་པ་མཐའ་དག་ངའི་ཡུམ་
དང་ངའི་སྤུན་མཆེད་དོ།།ལྷ་ཆེན་པོའི་བཀའ་དང་དུ་ལེན་པ་མཐའ་དག་ནི་ངའི་ཡུམ་དང་
ཕུ་ནུའོ།།’གསུངས་སོ།།” ཞེས་གསུངས།
ཡེ་ཤུས་རིས་སུ་བོར་བའི་རྒྱལ་གཅེས་རིང་ལུགས་དང༌། གུ་དོག་པའི་ཁྱིམ་རྒྱུད་ཀྱི་
ཕྱོགས་ཞེན་བཀག་ཅིང་། ལྷའི་བྱམས་བརྩེ་ཆེན་པོ་དང་ཐམས་ཅད་སྤུན་མཆེད་དུ་འཛིན་
པའི་འདུ་ཤེས་ལ་བརྟེན་ནས་ཆོས་འབངས་ལ་བསླབ་སྟོན་བྱས། ཡེ་ཤུས་སྒེར་ལ་དབང་བའི་
རྒྱུ་རྫས་དང་སྒེར་གྱི་ཁེ་ཕན། དཔལ་འབྱོར་ལམ་ལུགས་ལ་དབུལ་ཕྱུག་གི་གྲལ་རིམ་བྱུང་བ་
སོགས་ལའང་སུན་འབྱིན་ཆེན་པོ་བྱས། ཁོང་གིས་སྒེར་གྱི་རྒྱུ་ནོར་ཐམས་ཅད་ནི་ལྷ་ཡི་རྒྱལ་
ཁམས་ལ་དབང་བ་དང་། མི་ཐམས་ཅད་ཀྱང་ལྷ་ཡི་རྒྱལ་ཁམས་ལ་གཏོགས་པས། ཀུན་གྱིས་
ཡོད་དགུ་རྩལ་སྤྲུག་གིས་ལྷ་ཆེན་པོར་བསྙེན་བཀུར་བྱ་བར་བསྐུལ་ཅིང༌། སྒེར་ལ་དབང་
བའི་རྒྱུ་ནོར་དང་སྒེར་གྱི་འཚོ་བ་རོལ་སྟངས་སྣ་ཚོགས་ལ་དགག་པ་ཡང་ཡང་མཛད།
《གསུང་རབ》 ཏུ་འདི་ལྟར་གསུངས་ཡོད། “ཡེ་ཤུ་གཞན་དུ་ཕེབས་པར་རྩོམ་པ་ན།
སྐྱེ་བོ་ཞིག་ལྷགས་ཤིང་སྐུའི་མདུན་སར་ཕུར་ཚུགས་སུ་བསྡད་དེ། ‘བདག་ཉིད་ཆེན་པོ་ཀུན་
ཏུ་བཟང་པོ་ལགས། བདག་ལ་འཆི་བ་མེད་པའི་མན་ངག་ཅིག་སྩོལ་རོགས’ ཞེས་ཞུས་པར།
ཡེ་ཤུས ‘ཉིད་ཀྱིས་ང་ལ་ཀུན་ཏུ་བཟང་པོར་བསྔགས་རིགས་པ་མ་ཡིན་ཏེ། ཀུན་ཏུ་བཟང་
པོ་ནི་ལྷ་ཆེན་པོ་འབའ་ཞིག་ལས་མ་མཆིས་སོ། །ཉིད་ཀྱིས་འཕགས་པའི་བསླབ་པ་མི་གསད་
པར་མི་བྱ་བ། བརྐུ་བར་མི་བྱ་བ། བསླུ་བར་མི་བྱ་བ། ལོག་གཡེམ་མི་བྱ་བ། དཔང་ཟོལ་མ་མི་
བྱ་བ་རྣམས་ཡིད་ལ་གཟུང་བར་བྱ་ཞིང་། ཕ་མ་ལ་བསྙེན་བཀུར་བར་བྱའོ’ ཞེས་གསུངས་
པར། སྐྱེ་བོ་དེས ་བདག་ཉིད་ཆེན་པོ་ལགས། བདག་བྱིས་པའི་གནས་སྐབས་ནས་དེ་ཀུན་
ཡིད་ལ་ངེས་ཤིང༌། ཚུལ་དེ་དག་ལས་འདའ་བར་བགྱིས་པའང་ཡེ་ནས་མེད’ ཅེས་ཞུས། ཡེ་
ཤུས་ཁོ་ལ་གཟིགས་ཤིང་ཐུགས་བརྩེ་བའི་ངང་དུ། ‘ད་དུང་བགྱི་བར་རྔོ་མ་ཐོགས་པ་ཡོད་
དེ། ཉིད་ཀྱི་རྒྱུ་ནོར་ཡོད་དོ་ཅོག་བཙོངས་ནས་དབུལ་པོར་བྱིན་ཅིག དེ་ལྟར་བགྱིས་ཚེ་ལྷ་
ཡི་རྒྱལ་ཁམས་སུ་ཉིད་ལ་ལོངས་སྤྱོད་མངའོ། །ལས་འདི་དག་བགྱིས་ཤིང་རྒྱངས་ཤིང་ཁུར་
ཏེ་ངའི་རྗེས་སུ་ཤོག་ཅིག’ གསུངས། སྐྱེ་བོ་དེར་རྒྱུ་ནོར་གྲངས་མེད་པ་མཆིས་པས། དེ་སྐད་
ཐོས་མ་ཐག་གཞན་དུ་བྱོལ་བར་གྱུར་ཏོ། །
“ཡེ་ཤུས་འཁོར་རྣམས་ལ། ‘ཕྱུག་པོ་ལྷ་ཡི་རྒྱལ་ཁམས་སུ་བགྲོད་འདོད་དེ་འགྲུབ་
དཀའོ’གསུངས་པར། འཁོར་གྱིས་དེའི་དགོངས་གཞི་མ་རྟོགས་པས། ཡེ་ཤུས‘འབྱོར་པ་ལྡན་
པ་དག་ལོངས་སྤྱོད་ཀྱི་རྗེས་སུ་ཆགས་ཐལ་བས། ལྷ་ཡི་རྒྱལ་ཁམས་སུ་སླེབས་དཀའ། དེ་ཚོ་
ལྷ་ཡི་རྒྱལ་ཁམས་སུ་བགྲོད་པ་ལས་རྔ་མོང་ཁབ་མིག་ཏུ་འཛུལ་བ་སླའོ’ གསུངས།”
ཡེ་ཤུས་ལྷ་ཆེན་པོའི་བུ་འབངས་སུ་གྱུར་པ་ཀུན། ལྷ་ཡི་རྒྱལ་ཁམས་སུ་ལྷ་ཆེན་པོའི་
མདུན་སར་ཐབས་གཅིག་ཏུ་འདུ་བར་གསུངས་ཤིང༌། སྔོན་གྱི་ལྷ་མིའི་བར་ཚོང་གན་བཞག་
པ་ལྟ་བུའི་ཆོས་རྒྱུད་ལ་དགག་པ་མཛད། ཡེ་ཤུའི་བསླབ་བྱ་འགའ་ལ། སྲོལ་རྙིང་མཁྲེགས་
འཛིན་བྱེད་མཁན་ཡང་བཀག་ཡོད། “ཧྥེ་རེ་སི་པ་དང་ཡིག་མཁན་དག་གིས་ཡེ་ཤུ་ལ།
‘ཉིད་ཀྱི་སློབ་བུས་ལག་པ་མ་བཀྲུས་པར་ཟས་ཟ་བར་བྱེད། གནའ་བོའི་བསླབ་བྱ་མི་
བསྲུང་བའི་རྒྱུ་མཚན་ཅི།’ ཞེས་དྲིས་པར། ཡེ་ཤུས ‘ཨི་ཟའེ་ཡའི་ལུང་བསྟན་དེ་བདེན་
ནོ། ། ཁོང་གིས་གསུངས་པའི་ཟོག་པོ་དེ་ཁྱེད་ཅག་གོ།’ གསུངས།”
“དེ་ཚོས་མཆུ་སྒྲོས་ཀྱིས་བདག་ལ་འོ་བྱེད་ཀྱང་། སེམས་པ་བདག་དང་རིང་དུ་བསྐལ།”
“དེ་ཚོས་བདག་ལ་ཕྱག་ཇི་ལྟར་བཙལ་ནའང༌། འབྲས་བུ་ཅི་ཡང་མེད་དོ། ། ཁོ་ཚོས་
བསྲུངས་པ་ཐམས་ཅད་མིས་གཏན་ལ་ཕབ་པའི་ཁྲིམས་ཡིན་པའི་ཕྱིར་རོ།།”
‘ཁྱེད་ཅག་གིས་མིས་བཅས་པའི་ཁྲིམས་སྲུང་བ་ལས། ལྷ་ཆེན་པོས་གདམས་པའི་
བསླབ་བྱར་མི་བཀུར་བ་འདི། ཁོག་མ་དང་ཕོར་བ་འཁྲུད་པ་སོགས་ལས་ཕྲན་ཚེགས་བྱས་
ནས་བྲེལ་བ་ལྟར་སྙིང་པོ་ཅི་ཡང་མེད་དོ། །’ ཡེ་ཤུས་ཡང ་ཁྱེད་ཅག་གིས་རང་གི་སྲོལ་
རྒྱུན་བཟུང་ནས།ལྷ་ཆེན་པོའི་གདམས་པ་ཡལ་བར་དོར་ཏོ། །’ གསུངས།”
ཡེ་ཤུས་གསུངས་པའི་ཆོས་ཀྱི་མཐར་ཐུག་གི་དམིགས་ཡུལ་ནི། སྤྱི་ཚོགས་དང་ཀུན་
སྤྱོད་ལ་བསྒྱུར་བཅོས་བྱེད་པ་ཙམ་མིན་པར། དེ་ལ་ཆབ་སྲིད་ཀྱི་དགོངས་གཞི་ཟབ་མོ་ཡོད།
ཡེ་ཤུས་ལྷ་ཡི་རྒྱལ་ཁམས་ནི་མིའི་སེམས་སུ་གནས་པ་ལས། ཕྱི་རོལ་གྱི་འཇིག་རྟེན་དུ་གནས་
མེད་ལ། རྒྱལ་པོའི་ཁྲི་ལའང་གནས་མེད་པར་གསུངས། ཁོང་གིས་སྐྱེ་བོ་གང་ཞིག་ཡུལ་གང་
དུ་གནས་ཀྱང་། སེམས་པར་ལྷ་ཡི་རྒྱལ་ཁམས་ཚད་ཇི་ལྟར་གནས་ན། ཕྱིའི་འཇིག་རྟེན་ཡང་
ཚད་དེ་ལྟར་བར་མ་ཆད་པར་བསྒྱུར་ཐུབ་བོ་ཞེས་གསུངས།
ཡེ་ཤུས་ཆོས་གསུང་སྐབས། ཆོས་ཉན་པ་པོ་མིག་ཇི་ལྟར་ལོང་ཞིང་། རྣ་བ་ཇི་ལྟར་
འོན་པ་དང༌། སེམས་ཇི་ལྟར་ཡེངས་ཀྱང༌། ཡེ་ཤུ་ལ་འཇིག་རྟེན་བཅོས་བསྒྱུར་བྱེད་འདོད་ཀྱི་
ཆོད་སེམས་གཙང་མ་ཞིག་ཡོད་པ་གསལ་པོར་གོ་ནུས། སྐབས་དེར་ཡེ་ཤུ་ལ་རྒོལ་བ་བྱེད་
པའི་གཞུང་ལུགས་བྱུང་བ་དང༌། ཁོང་ལ་ཁྲིམས་བཅད་ཚུལ་སོགས་ལ་དཔགས་ན། ཁོང་
གིས་སྐབས་དེར་མིའི་རིགས་ཀྱི་འཚོ་བ་ལེགས་བཅོས། མཉམ་བསྒྲིལ། རྒྱ་སྐྱེད་བཅས་བྱེད་
པའི་ཐབས་ཇུས་ཆ་ཚང་བ་ཞིག་བཤམས་ཡོད་པ་གདོན་མི་ཟའོ། །
ཡེ་ཤུའི་ཆོས་ཀྱི་དགོངས་དོན་ཤིན་ཏུ་གསལ་པོ་ཡིན། ཕྱུག་པོ་རྣམས་ཀྱིས་ཁོ་ཚོར་
དབང་བའི་འཇིག་རྟེན་དེ་ཡེ་ཤུའི་ཆོས་ཀྱིས་བསྣུབ་པར་དོགས་ཏེ། ཕྱུག་པོས་ཡེ་ཤུའི་ཆོས་
ནི་གེགས་བར་ཆེན་པོ་ཡིན་པར་འདོད། ཡེ་ཤུས་མི་མང་ལ་རང་གི་ངལ་རྩོལ་ལས་ཐོབ་པའི་
རྒྱུ་ནོར་ཀུན་ཆོས་ལུགས་ཀྱི་བྱ་བར་འབུལ་བར་བསྐུལ། ཡེ་ཤུ་ནི་ཀུན་སྤྱོད་ཀྱི་རྔོན་པ་ཞིག་
དང་འདྲ་བར། མི་རྣམས་གནའ་བོ་ནས་སྡོད་པར་གོམས་པའི་ཁུང་བུ་སྐྱིད་པོ་ལས་ཕྱི་རོལ་
ཏུ་དམར་འདོན་བྱས། ཁོང་གི་འོད་སྟོང་འབར་བའི་ལྷ་ཡི་རྒྱལ་ཁམས་དེར། དམིགས་བསལ་
གྱི་ཁྱད་དབང་མེད། སྒེར་ལ་དབང་བའི་ལོངས་སྤྱོད་མེད། ང་རྒྱལ་དང་ངོམ་སོ་མེད། དེར་
བརྩེ་བ་ཆེན་པོ་ལས་གཞན་པའི་ཀུན་སློང་དང་ཐོབ་ཆ་གང་ཡང་མེད། ཡེ་ཤུའི་ཆོས་ལ་
འགའ་ཞིག་རྨོངས་ཤིང་ཅི་བྱ་གཏོལ་མ་མཆིས་པར་གྱུར་པས། ལ་ལས་ཁོང་ལ་ངོ་ལོག་བྱས་
པ་མ་ཟད། ཐ་ན་རྗེས་འཇུག་དག་ཀྱང་ཁོང་ལ་ཐེ་ཚོམ་པར་གྱུར། མཆོད་དཔོན་རྣམས་ལ་
མཚོན་ན། ཡེ་ཤུ་ནི་ཁོ་ཚོའི་དགྲ་ཆེན་པོ་ཡིན་པས། ཡེ་ཤུ་ལ་ཁྱོད་ཤི་ང་གསོན་གྱི་འཐབ་རྩོད་
བྱེད་པ་ལས་འོས་མེད། རོམ་གོང་མའི་དམག་རྣམས་ཀྱིས་རྟོགས་དཀའ་ཞིང་ཁོ་ཚོའི་སྤྱོད་
པའི་ཚད་གཞི་ལས་རིང་དུ་འདས་པའི་ཆོས་འདི་ཐོས་ཚེ། ཁོ་ཚོ་ཧ་ལས་ཤིང་ཧང་སང་བའི་
ཚོར་བ་དེ་ཧ་རྒོད་བྱེད་པའི་ཚུལ་གྱིས་འགེབས་ཐབས་བྱེད་པ་ལས་ཐབས་གཞན་མ་མཆིས།
ཁོ་ཚོས་ཡེ་ཤུའི་མགོ་ལ་ཚེར་མའི་ཅོད་པན་དང་ལུས་ལ་བེར་སྨུག་བསྐོན་ནས། གོང་མ་སི་
གཟའི་ཆ་ལུགས་ལྟར་སྤྲས་ཤིང་འཕྱ་དམོད་བྱས། ཁོ་ཚོའི་བསམ་པར། བརྒྱ་ལ་ཡེ་ཤུའི་ཆོས་
སྐྱབས་སུ་བསྟེན་དགོས་བྱུང་ན། ཁོ་ཚོས་འཚོ་བ་སྐྱི་གཡའ་བ་དང་ཁྱད་མཚར་པོ་ཞིག་སྐྱེལ་
དགོས་པར་འགྱུར་ཞིང༌། སྔར་གྱི་གོམས་སྲོལ་མཐའ་དག་ཡལ་བར་འདོར་དགོས་ལ། རང་
གི་སེམས་རྒྱུད་བཏུལ་ནས། ཡིད་རྟོན་དུ་མི་རུང་བའི་བདེ་བ་ཞིག་འཚོལ་དགོས་པར་འགྱུར་
རོ་སྙམ།………

ལེའུ་སོ་བརྒྱད་པ། ཡེ་ཤུའི་བསྟན་པ་དར་ཚུལ།

སྟོན་པ་ཡེ་ཤུའི་གནས་ཚུལ་དང་ཁོང་གིས་ཆོས་འཁོར་བསྐོར་ཚུལ《འཕྲིན་བཟང》
པོད་བཞིར་གསལ་པོར་ཡོད་ཀྱང་། ཡེ་ཤུའི་ཆོས་ཀྱི་ལྟ་གྲུབ་ནི་དེར་གསལ་པོར་གསུངས་
མེད་པས། ཡེ་ཤུའི་ཆོས་ཀྱི་ལྟ་བ་མཐར་ཕྱིན་པ་ཞིག་ཤེས་པར་འདོད་པ་དག་གིས། ཡེ་ཤུའི་
རྗེས་འཇུག་རྣམས་ཀྱིས་མཛད་པའི《བསྟན་བཅོས》ཞེས་པར་གཟིགས་པར་བྱའོ། །
འཕགས་པ་ཕོལ་ཞེས་བྱ་བ་ནི། ཡེ་ཤུའི་བསྟན་པ་ཉིན་མོ་ལྟར་གསལ་བར་བྱེད་པའི་
བསྟན་འཛིན་གྱི་སྐྱེས་བུ་གཙོ་བོ་ཞིག་ཡིན། འཕགས་པ་ཕོལ་གྱིས།ཡེ་ཤུའི་སྐུ་དངོས་མཇལ་
མ་མྱོང་ལ་གསུང་ཡང་ཐོས་མ་མྱོང་། ཐོག་མར་འཕགས་པ་ཕོལ་གྱི་མིང་ལ་སོལ་ཟེར། ཡེ་ཤུ་
སྐུ་བཀྲོངས་རྗེས། སོལ་གྱིས་ཡེ་ཤུའི་རྗེས་འཇུག་ཆོས་པ་བསད་པས་མིང་ངན་ཕྱོགས་མཐར་
གྲགས། འོན་ཀྱང་ནམ་ཞིག་གི་ཚེ། སོལ་ནི་ཡེ་ཤུ་ལ་གློ་བུར་དད་པར་གྱུར་ཅིང་སྐྱབས་སུ་
བསྟེན་ཏེ། རང་གི་སྔར་གྱི་མིང་བཅོས་ནས་ཕོལ་ཞེས་བཏགས།
ཕོལ་ནི་མི་རྣམ་དཔྱོད་ཅན་ཞིག་ཡིན་ཞིང༌། སྐབས་དེར་ཆོས་ལུགས་ཀྱི་བྱེད་སྒོར་
འཇུག་པའི་སྤྲོ་བ་ཤིན་ཏུ་ཆེ། ཡ་ཧུ་དཱ་པའི་ཆོས། མི་ཐ་རཱ། ཨ་ལི་ཁ་གཟན་དྷའི་ཆོས་ལ་ཕོལ་
ཤིན་ཏུ་མཁས་པས། ཁོང་གིས་ཆོས་ལུགས་འདི་དག་གི་ཐ་སྙད་དང་ལྟ་བ་མང་པོ་ཡེ་ཤུའི་
ཆོས་ལ་བསྲེས། ཕོལ་གྱིས་ཡེ་ཤུའི་ལྷ་ཡི་རྒྱལ་ཁམས་ཀྱི་ལྟ་བ་མ་སྤེལ། ཁོང་གིས་ཡེ་ཤུའི་ཆོས་
འབངས་ལ། ཡེ་ཤུ་ནི་ལྷ་ཆེན་པོས་ཁས་འཆེས་པའི་སྐྱབས་མགོན་དང་ཡ་ཧུ་དཱ་པའི་རྗེ་བོ་
གཅིག་པུ་ཡིན་པ་དང༌། ཡེ་ཤུས་མིའི་འགྲོ་བ་སྡུག་བསྔལ་གྱི་རྒྱ་མཚོ་ལས་སྒྲོལ་བའི་དོན་དུ་
རང་གི་སྲོག་ཀྱང་བློས་བཏང་བ་དང་། ཡེ་ཤུ་སྐུ་བཀྲོངས་པ་ནི་གནའ་བོའི་དམར་མཆོད་ལ་
རང་གི་ལུས་སྲོག་ཕུལ་ཚུལ་དང་དོན་གཅིག་ཡིན་པར་གསུངས།
ཆོས་ལུགས་ཀྱི་གྲུབ་མཐའ་སྣ་ཚོགས་དུས་མཉམ་དུ་གནས་པའི་སྐབས་སུ། གྲུབ་
མཐའ་སོ་སོས་གྲུབ་མཐའ་གཞན་པའི་ཆོ་ག་ཆོས་སྤྱོད་ཐུན་མོང་མ་ཡིན་པ་དེའི་རྗེས་སུ་
བསླབས་པར་མངོན། དཔེར་ན་ཀྲུང་གོའི་ནང་པ་དང་ལའོ་ཙིའི་ཏའོ་ལུགས་ཀྱི་རྩ་བའི་ལྟ་
བ་མི་མཐུན་ན་ཡང༌། ཀྲུང་གོའི་ནང་པའི་གྲྭ་པ་དང་དགོན་པ་དང་ཆོས་བྱེད་སྟངས་ནི་ཏའོ་
ལུགས་དང་འདྲ་བ་ལྟ་བུ་དང༌། ཡང་དཔེར་ན། ཡེ་ཤུའི་ཆོས་ལུགས་ཀྱིས་མི་ཐ་རཱ་དང་ཨ་ལི་
ཁ་གཟན་དྷའི་ཆོས་ལུགས་ཀྱི་མཆོད་ཁྲི། མཆོད་རྫས།མཆོད་མེ།སྐྲ་བསིལ་བ།ཆོས་འདོན་པ།
འདྲ་སྐུ་བཞེངས་པ་སོགས་ཀྱི་ལུགས་སྲོལ་ལ་ལད་མོ་བྱས་ཡོད་པ་མ་ཟད། དེ་དག་གི་གསོལ་
འདེབས་བྱེད་སྐབས་ཀྱི་ཚིག་གི་བརྗོད་སྟངས་དང་ཆོས་ལུགས་ཀྱི་བསམ་བློ་འགའ་ཡང་
རང་གི་ལུགས་སུ་བསྲེས་ཡོད་པ་ལྟ་བུའོ། །འོན་ཀྱང་རྐྱེན་འདིས་ཡེ་ཤུའི་ཆོས་ལ་ཐེ་ཚོམ་དང་
མཐོང་ཆུང་བྱེད་མཁན་མ་བྱུང༌། ཆོས་ལུགས་ཀྱི་གྲུབ་མཐའ་ཆེ་ཆུང་མི་འདྲ་བ་རྣམས་དུས་
མཉམ་དུ་དར་ཚེ། སོ་སོས་རང་གི་གྲུབ་མཐའ་ལ་དད་པའི་རྗེས་འཇུག་འཚོལ་བས། ཆོས་
པ་རྣམས་ལས་རང་གི་སྔར་གྱི་གྲུབ་མཐའ་སྤངས་ནས་གྲུབ་མཐའ་གཞན་ལ་འཇུག་མཁན་
ཡང་མང་དུ་བྱུང་།
ལོ་རྒྱུས་ཀྱི་དུས་སྐབས་མི་འདྲ་བར། རྒྱལ་པོས་མཐོང་ཆེན་དང་རྒྱབ་སྐྱོར་བྱེད་པའི་
ཆོས་ལུགས་ཀྱང་མི་འདྲ། ཡེ་ཤུའི་ཆོས་པ་རྣམས་ཀྱིས་ཀྱང་ཡ་ཧུ་དཱ་པའི་ཆོས་པ་ལྟར་རོམ་
གོང་མ་ལ་མི་བཀུར་བས། ཡེ་ཤུའི་ཆོས་ནི་རོམ་གོང་མའི་དོགས་ཟོན་བྱ་ཡུལ་དུ་གྱུར། ཡེ་
ཤུའི་གསར་བཅོས་བྱེད་འདོད་ཀྱི་ལྟ་བ་ཕར་ཞོག། རོམ་གོང་མ་མི་བཀུར་བའི་ཚུལ་འདི་ཁོ་
ནས་ཀྱང་གོང་མས་ཡེ་ཤུའི་ཆོས་ནི་ཆོས་ལོག་ཏུ་བརྩི་བ་གདོན་མི་ཟའོ།།
འཕགས་པ་ཕོལ་གྱིས་རྗེས་འཇུག་རྣམས་ལ། ཡེ་ཤུ་ནི་གཤིན་པོའི་ལྷ་ཨུ་ས་རེ་སི་ལྟར་
གྲོངས་ལོག་བྱུང་ནས། མིའི་རིགས་ལ་འཆི་མེད་ཚེ་ཡི་དངོས་གྲུབ་སྩོལ་བར་གསུངས། ཕྱིས་
སུ་ཡེ་ཤུའི་བསྟན་པ་ཤིན་ཏུ་དར་བའི་སྐབས་སུ། ཡེ་ཤུ་དང་ལྷ་ཆེན་པོའི་བར་གྱི་འབྲེལ་བའི་
རྣམ་གཞག་ལ་རྗེས་འཇུག་རྣམས་ལྟ་བ་མ་མཐུན་པས། བསྟན་པ་གཅིག་ལ་གྲུབ་མཐའ་མི་
འདྲ་བ་འགའ་བྱུང༌། གྲུབ་མཐའ་སཱ་པེ་ལེའུ་སི་པ་དག་གིས། ཡེ་ཤུ་ནི་ལྷ་ཆེན་པོའི་སྤྲུལ་པ་
ཡིན་པར་འདོད་པས། དེ་གཉིས་ཀྱི་འབྲེལ་བ་ནི། མི་གང་ཞིག་བྱིས་པ་ཞིག་གི་ཕ་ཡིན་རུང་
ལ་བཟོ་བོའང་ཡིན་རུང་བའི་དཔེ་ལྟར། དེ་གཉིས་ངོ་བོ་གཅིག་རྣམ་པ་ཐ་དད་ཡིན་པར་
འདོད། གྲུབ་མཐའ་ཨ་རེའུ་སི་པ་དག་གིས་ཡེ་ཤུ་ནི་ལྷ་ཡིན་ནའང༌།ལྷ་ཆེན་པོ་ནི་ཡེ་ཤུ་ལས་
གོ་འཕང་ཤིན་ཏུ་མཐོ་བ་དང༌། ཡེ་ཤུ་ནི་ལྷ་ཆེན་པོ་ལས་གོ་འཕང་དམའ་བར་འདོད། གྲུབ་
མཐའ་རིགས་གསུམ་གཅིག་འདུས་སུ་སྨྲ་བ་དག་གིས། ལྷ་དང་ཡེ་ཤུ་དང་རྣམ་པར་ཤེས་
པ་གསུམ་ཕུང་པོ་གཅིག་ཏུ་འདུས་པའི་བདག་ཉིད་ཅན་དུ་འདོད་པས། གྲུབ་མཐའ་འདིའི་
ལྟ་བ་ཤིན་ཏུ་རྟོགས་དཀའ། གྲུབ་མཐའ་རྣམས་ཀྱིས་ལྟ་བ་བརྩད་མཐར། བར་སྐབས་ཤིག་
ལ་ཨ་རེའུ་སི་པ་རྣམས་རེ་ཞིག་རྒྱལ་ནའང༌། རྗེས་སུ་གྲུབ་མཐའི་བར་རྩོད་པ་དང་དམག་
འཁྲུག་སོགས་འཐབ་རྩོད་མང་དུ་བྱུང་སྟེ། རིགས་གསུམ་གཅིག་འདུས་སྨྲ་བའི་བཞེད་པ་ཡེ་
ཤུའི་བསྟན་པ་སྤྱིའི་ལྟ་གྲུབ་ཏུ་གྱུར། འདིའི་སྐོར《ཨ་སེན་ནེ་ཞེ་ཡ་སིའི་གདམས་པ》ཞེས་
བྱ་བར་གསལ་བས།རྒྱས་པར་ཤེས་འདོད་པ་དག་གིས་དེར་གཟིགས་པར་བྱའོ། །
ཡེ་ཤུ་རང་གིས་གསུངས་པའི་ཆོས་དང་བསྡུར་ན། ཁོའི་རྗེས་འཇུག་དག་གི་ལྟ་གྲུབ་
སྐོར་གྱི་རྩོད་ཉོག་གིས་འཇིག་རྟེན་ལ་ཐེབས་པའི་ཤན་སྟོབས་ཤིན་ཏུ་ཆུང་བས། གྲུབ་མཐའི་
ལྟ་གྲུབ་ཀྱི་རྩོད་གླེང་སྐོར་འདིར་བཏང་སྙོམས་སུ་བཞག་སྟེ་གླེང་བར་མི་བྱའོ། ། འགྲོ་བ་མིའི་
རིགས་ཀྱི་ཀུན་སྤྱོད་དང་བསམ་བློའི་ཆ་ལ། ཡེ་ཤུའི་ཆོས་ཀྱིས་ངེས་པ་དོན་གྱི་དུས་རབས་
གསར་པ་ཞིག་གི་སྒོ་འཕར་ཕྱེ་བར་སུས་ཀྱང་བསྙོན་མི་ནུས།
ཡེ་ཤུས་ལྷ་ཆེན་པོ་ནི་གནམ་འོག་གི་མི་ཐམས་ཅད་ཀྱི་བརྩེ་བའི་ཡབ་གཅིག་པུ་ཡིན་
ཞིང་། ས་སྟེང་གི་མི་ཐམས་ཅད་ཕུ་ནུ་མིང་སྲིང་དང༌། མི་ཐམས་ཅད་ཀྱི་མི་གཞི་ནི་ལྷ་ཆེན་
པོ་བཞུགས་སའི་ཁང་བཟང་བླ་ན་མེད་པ་ལྟ་བུ་ཡིན་པར་གསུངས། ལྟ་བ་འདིས་དུས་ཕྱིས་
ཀྱི་སྤྱི་ཚོགས་དང་ཆབ་སྲིད་ལ་དགེ་བའི་རྒྱུ་མངོན་པར་བསྐྲུན། ཡེ་ཤུའི་བསྟན་པའི་རྩ་བ་
ཚུགས་ཤིང་རིམ་གྱིས་རྒྱ་ཆེར་རྒྱས་ཏེ། མི་ལུས་རིན་པོ་ཆེ་ནི་གཙིགས་ཆེན་བྱེད་སྲོལ་གྱི་རིན་
ཐང་གསར་པ་ཞིག་ཀྱང་རིམ་པས་ཆགས། འཕགས་པ་ཕོལ་གྱིས་བྲན་གཡོག་ལ་ངོ་ལོག་
བྱེད་མི་རུང་བར་གདམས་ནའང་། ཡེ་ཤུས《འཕྲིན་བཟང》དུ་གཉའ་གནོན་ལ་ངོ་ལོག་
བྱ་དགོས་ཚུལ་གསལ་པོར་གསུངས་ཡོད། གཞན་ཡང་། ལུས་རྩལ་ར་བར་གྲི་འཐབ་པ་ལ་
གསོད་རེས་བྱར་བཅུག་ནས་ལྟད་མོར་ལྟ་སྲོལ་དེ་ཡེ་ཤུའི་རིང་ལུགས་པས་རབ་ཏུ་བཀག་པ་
དེས་ཀྱང༌། ཡེ་ཤུའི་ཆོས་ཀྱིས་མི་ལུས་རིན་པོ་ཆེ་གཙིགས་ཆེན་བྱེད་ཚུལ་གསལ་པོར་མཚོན།
ཡེ་ཤུ་སྐུ་གཤེགས་ནས་ལོ་གཉིས་བརྒྱ་འདས་པའི་རིང་ལ། ཡེ་ཤུའི་བསྟན་པ་རོམ་
གོང་མའི་རྒྱལ་ཁམས་མཐའ་དབུས་མེད་པར་དར། བསམ་བློ་དང་ལྟ་བ་གསལ་པོ་ཡོད་པའི་
ཆོས་ལུགས་འདིས། སྐྱེ་བོའི་ཡིད་དབང་ཀུན་ནས་ཕྲོགས་ཏེ། གྲུབ་མཐའ་འདིར་འཇུག་པའི་
མི་གྲངས་ཇེ་མང་ནས་ཇེ་མང་དུ་གྱུར། རོམ་གྱི་གོང་མ་རྣམས་ལས། ལ་ལས་ཡེ་ཤུའི་ཆོས་
དགྲ་རུ་བཟུང་བ་དང༌། ལ་ལས་ཡེ་ཤུའི་ཆོས་ལ་གུ་ཡངས་དང་དང་ལེན་བྱས། སྤྱི་ལོ་དུས་
རབས་གཉིས་པ་ནས་གསུམ་པའི་རིང་དུ། ཡེ་ཤུའི་བསྟན་པར་འགོག་གནོན་ཆེན་པོ་བྱས།
སྤྱི་ལོ303ལོ་ནས་བཟུང༌། རོམ་གྱི་གོང་མ་དྷེ་ཁ་ལེ་ཞེན་གྱིས། ཡེ་ཤུའི་ཆོས་པར་གནོད་འཚེ་
མནར་གཅོད་བྱེད་པའི་ལས་འགུལ་ཆེན་པོ་བསྐུལ་ཏེ། ཡེ་ཤུའི་ཆོས་ཚོགས་ཀྱི་དངུལ་མང་
པོ་གཞུང་བཞེས་བྱས་ཤིང་། 《དམ་པའི་གསུང་རབ》 དང་ཆོས་གཞུང་གི་དཔེ་ཆ་མང་
པོ་མེར་བསྲེགས། ཡེ་ཤུའི་ཆོས་པར་བཅའ་ཁྲིམས་ཀྱི་སྲུང་སྐྱོབ་མ་ཐོབ་ཅིང་མང་པོ་དམར་
གསོད་བྱས། ཆོས་གཞུང་མེར་བསྲེགས་དོན་ནི། ཆོས་གསར་པ་འདི་སྤེལ་བ་ལ་ཆོས་གཞུང་
གི་དཔེ་ཆའི་ནུས་པ་ཆེན་པོ་ཐོན་པས་ཡིན། ཡ་ཧུ་དཱ་པའི་ཆོས་དང་ཡེ་ཤུའི་ཆོས་གཉིས་ཀ་
མི་ལ་གོ་བསྐོན་སློབ་གསོ་བྱེད་པ་དང་ཆོས་གཞུང་ཡོད་པའི་ཆོས་ལུགས་ཡིན་པ་དང༌། ཆོས་
འདི་གཉིས་ཀ་ཡུན་རིང་དུ་གནས་ཐུབ་པའང་གཉིས་ཀར་ཆོས་གཞུང་གི་དཔེ་ཆ་ཡོད་ཅིང༌།
ཆོས་པས་དཔེ་ཆར་བརྟེན་ནས་ཆོས་ཤེས་པའི་དབང་གིས་ཡིན། སྔོན་གྱི་ཆོས་ལུགས་རྙིང་
པ་རྣམས་ལ། མིའི་རིགས་ཀྱི་བློ་གྲོས་དང་རྣམ་པར་དཔྱོད་པའི་མཐུ་ལ་བརྟེན་ནས་ཆོས་
སྤེལ་མྱོང་བ་གཅིག་ཀྱང་མེད། དེ་ནས་མི་རིང་བར་ཡོ་རོབ་ནུབ་མར་ཀླ་ཀློ་ཞུགས་ནས་ཟིང་
འཁྲུག་ཆེན་པོ་བྱུང་བའི་དུས་སུ། ཡེ་ཤུའི་ཆོས་ཚོགས་ནི་སྐབས་དེའི་རིག་གཞུང་གི་སྲོལ་རྒྱུན་
བཟང་པོ་རྒྱུན་འཛིན་བྱེད་པའི་སྟོབས་ཤུགས་གཙོ་བོར་གྱུར།
གོང་མ་དྷེ་ཁ་ལེ་ཞེན་གྱིས་དྲག་གནོན་དང་མནར་གཅོད་ཇི་ལྟར་བྱས་ཀྱང༌། ཡེ་ཤུའི་།
བསྟན་པ་སྣུབ་མ་ཐུབ། སྐབས་འདིར་འབངས་དང་དཔོན་པོ་ཕལ་ཆེ་བ་ཡེ་ཤུའི་ཆོས་ལ་
དད་པར་གྱུར་པས། ཡུལ་མང་པོར་ཡེ་ཤུའི་ཆོས་སྣུབ་པའི་ལས་རྣམས་ལམ་ལྷོངས་མ་བྱུང༌།
སྤྱི་ལོ317ལོར། གོང་མ་གྷ་ལ་རེའུ་སིས་ཡེ་ཤུའི་ཆོས་པར་གུ་ཡངས་གློད་བཀྲོལ་བྱེད་པའི་
བཀའ་ཕབ། སྤྱི་ལོ324ལོར། གོང་མ་ཆེན་པོ་ཁན་སི་ཐན་ཐེན་གོང་མར་བསྡད་ནས་ཡེ་ཤུའི་
ཆོས་པར་མཐུན་ཐབས་བྱས། གོང་མ་འདི་ཚེ་ལས་འདའ་ཁར་ཁྲུས་དབང་ཞུས་ཤིང་ཡེ་ཤུའི་
ཆོས་སྒོར་ཞུགས། ཁན་སི་ཐན་ཐེན་གྱིས། རང་གི་དམག་དཔུང་གི་ཕུབ་དང་རུ་མཚོན་དུ་ཡེ་
ཤུའི་ཆོས་རྟགས་རྒྱ་གྲམ་གྱི་མཚན་མ་འགོད་པ་ལས། གཞན་པའི་ཆེ་བ་མཚོན་པའི་རྟགས་
ཐམས་ཅད་མེད་པར་བྱེད་པའི་བཀའ་ཕབ།
དེ་ནས་ལོ་འགའ་མ་འགོར་བར། ཡེ་ཤུའི་ཆོས་རོམ་གོང་མའི་རྒྱལ་ཁབ་སྤྱིའི་ཆོས་
ལུགས་སུ་གྱུར་ཅིང་མངའ་དབང་ཆེན་པོ་ཐོབ་པས། ཡེ་ཤུའི་ཆོས་ལ་དོ་སྡོ་ཞིང་ཕོད་
འཛུགས་པའི་ཆོས་གཞན་དག་ལས་འགའ་ཞིག་མྱུར་བར་ནུབ་ཅིང༌། འགའ་ཞིག་ཡེ་ཤུའི་
ཆོས་ལ་བསྒྱུར། སྤྱི་ལོ300ལོར། གོང་མ་ཆེན་པོ་སེའུ་དྷོ་སེ་ཡ་སིའི་བཀའ་ལུང་ལྟར། གྲོང་ཁྱེར་
ཨ་ལི་ཁ་གཟན་དྷའི་རྗུ་ཕི་ཐའི་སྐུ་གཏོར་ནས་མེད་པར་བཟོས། སྤྱི་ལོའི་དུས་རབས་ལྔ་པ་
ནས་བཟུང༌། རོམ་གོང་མའི་རྒྱལ་ཁམས་སུ་ཡེ་ཤུའི་རིང་ལུགས་པའི་ལྷ་ཁང་དང་ཆོས་པ་
འབའ་ཞིག་ལས་མེད་པར་གྱུར་ཏོ། །

ལེའུ་སོ་དགུ་པ། ཀླ་ཀློ་ཞུགས་པ་དང་རོམ་གོང་མའི་རྒྱལ་ཁབ་
ཤར་ནུབ་གཉིས་སུ་གྱེས་ཚུལ།

སྤྱི་ལོའི་དུས་རབས་གསུམ་པར། རོམ་གོང་མའི་རྒྱལ་ཁབ་ཀྱི་ཆབ་སྲིད་རིམ་གྱིས་རྒུད་
ཅིང་། སྤྱི་ཚོགས་ཀྱི་ཡ་རབས་སྤྱོད་ཚུལ་ཀུན་ཀྱང་རབ་ཏུ་ཉམས་པའི་ཚེ། ཀླ་ཀློའི་རིགས་དག་
གིས་རོམ་རྒྱལ་ཁམས་ལ་བཙན་འཛུལ་ཡང་ཡང་བྱས། དུས་རབས་འདིའི་རོམ་གྱི་གོང་མ་
རིམ་བྱོན་ནི། འཐབ་པར་དགའ་ཞིང་སྒེར་གཅོད་བྱེད་མཁན་ཤ་སྟག་ཡིན། གོང་མ་དག་གིས་
རང་གི་དམག་དོན་གྱི་དགོས་མཁོར་དམིགས་ནས་རྒྱལ་ས་མང་དུ་བརྗེས། རྒྱལ་ས་སྐབས་
ཤིག་ལ་ཨི་ཐ་ལིའི་བྱང་ཕྱོགས་ཀྱི་གྲོང་ཁྱེར་མེ་ལན་ལ་སྤོས།སྐབས་ཤིག་ལ་དེང་སང་གི་རྒྱལ་
ཁབ་ས་བྷི་ཡའི་གྲོང་ཁྱེར་སར་མེའུ་དང་ནེ་སྲི་ལ་སྤོས། ཡང་སྐབས་ཤིག་ལ་ཨེ་ཞ་ཡ་མའེ་
ཎའི་ཡུལ་གྱི་ནེ་ཁོ་མེ་དྷེ་ཡ་ལ་སྤོས།
སྐབས་འདིའི་དུས་སུ། ཨི་ཐ་ལིའི་གྲོང་ཁྱེར་རོམ་ནི་རོམ་གོང་མའི་རྒྱལ་ཁམས་ཀྱི་ས་
ཚིགས་ཀྱི་དབུས་ལ་ཐག་རིང་དྲགས་པ་དང་། རྒྱལ་ཁབ་ཀྱི་རྒྱལ་ས་གྲོང་ཁྱེར་གཞན་དུ་སྤོས་
པའི་རྐྱེན་གྱིས་རིམ་གྱིས་ཉམས། གོང་མའི་རྒྱལ་ཁབ་ཀྱི་ཡུལ་གྲུ་ཕལ་ཆེ་བ་སྔར་བཞིན་བདེ་
བར་གནས་ཤིང་། རྒྱལ་ཁབ་ཀྱི་དབང་ཆ་སྔར་བཞིན་དམག་དཔོན་དག་གིས་བདག་གིར་
བཟུང༌། གོང་མས་རང་གི་དམག་ཤུགས་ལ་བརྟེན་ནས། འབངས་ལ་སྒེར་གཅོད་ཀྱིས་དབང་
བསྒྱུར་བྱས་པ་ཇེ་བཙན་ནས་ཇེ་བཙན་དུ་གྱུར། རོམ་གོང་མའི་ཇེ་བཙན་དུ་གྱུར་པའི་སྒེར་
གཅོད་སྲིད་དབང་དེ། རིམ་གྱིས་པར་སིག་དང་ཤར་ཕྱོགས་ཀྱི་གོང་མའི་རྒྱལ་ཁབ་དག་དང་
འདྲ་བར་གྱུར། གོང་མ་ཆེན་པོ་དྷེ་ཁ་ལེ་ཞེན་གྱིས་ཀྱང་མགོ་ལ་གོང་མའི་དབུ་རྒྱན་དང་།
ལུས་ལ་ཤར་ལུགས་ཀྱི་གོང་མའི་བེར་ཆེན་གྱོན།
ཆུ་བོ་དྷེ་ནེབ་དང་ཆུ་བོ་རྭན་ནི། རོམ་གོང་མའི་རྒྱལ་ཁམས་ཀྱི་བྱང་མཐའི་ས་
མཚམས་ཡིན།སྐབས་འདིར་མཐའ་དམག་གི་དཔུང་ཆེན་པོ་མཐའ་མཚམས་སུ་སླེབས། ཧྥ་
རན་ཁ་པ་དང་འཇར་མན་པས་ཆུ་བོ་རྭན་བརྒལ་ནས་རོམ་རྒྱལ་ཁམས་སུ་ཞུགས། ཝན་
དྷོལ་པས་ཧང་གྷ་རིའི་བྱང་ཕྱོགས་ནས་རོམ་རྒྱལ་ཁམས་ལ་རྒོལ་བ་བྱས། གྷོ་ཐ་ནུབ་མའི་
དཔུང་དྷེ་ཞེ་ཡ(དེང་སང་གི་རུ་མཱ་ནེ་ཡ) ལ་ཞུགས།གྷོ་ཐ་ཤར་པ་དག་གིས་ཨུ་རུ་སུའི་
ལྷོ་རྒྱུད་བཟུང༌། དེའི་རྗེས་ནས་ཨ་ལན་པ་དག་གིས་ཆུ་བོ་ཝོལ་གྲྭའི་རྒྱུད་བདག་གིར་བྱས།
འདིའི་སྐབས་སུ། ཧོར་དམག་ཀྱང་ཡོ་རོབ་ཏུ་ཞུགས་ཏེ། ཨ་ལན་པ་དང་གྷོ་ཐ་ཤར་པ་དག་
ལས་བཙན་ཐབས་ཀྱིས་བླ་སྐྱེས་བླངས་པས། ཨ་ལན་པ་དང་གྷོ་ཐ་ཤར་པ་རྣམས་ནུབ་
ཕྱོགས་སུ་སྤོ་དགོས་བྱུང་།
ཨེ་ཞ་ཡ་གླིང་དུ། པར་སིག་གོང་མའི་རྒྱལ་ཁབ་སླར་གསོ་བྱུང་ཞིང༌། རྒྱལ་ཁམས་
རྒྱ་བསྐྱེད་པས། རོམ་གོང་མའི་རྒྱལ་ཁམས་ཇེ་ཆུང་ནས་ཇེ་ཆུང་དུ་གྱུར། པར་སིག་གོང་
མའི་རྒྱལ་ཁབ་གསར་པ་འདིའི་རྒྱལ་རབས་སཱ་ས་ནེད་ཀྱིས་དབང་སྒྱུར་སྐབས། པར་སིག་
གི་མངའ་ཐང་ཤིན་ཏུ་རྒྱས། དེ་ནས་ལོ་སུམ་བརྒྱའི་རིང་ལ། པར་སིག་གོང་མའི་རྒྱལ་ཁབ་
ནི། ཨེ་ཞ་ཡའི་ཡུལ་ནས་རོམ་གོང་མའི་རྒྱལ་ཁབ་ལ་བཙན་འཛུལ་བྱེད་པའི་དགྲ་བོ་ཆེ་
ཤོས་སུ་གྱུར།
ཀློག་པ་པོས་སྐབས་འདིའི་ཡོ་རོབ་གླིང་གི་ས་བཀྲ་ལ་གཟིགས་དང༌།རོམ་གོང་མའི་
རྒྱལ་ཁབ་ཀྱི་མངའ་ཁོངས་ཀྱི་སའི་ཆགས་སྟངས་ལ་འགལ་རྐྱེན་ཆེན་པོ་ཞིག་ཡོད་པར་
མཐོང་ངོ༌། །ཆུ་བོ་དྷེ་ནེབ་ནི། ལྷོ་ཕྱོགས་ཀྱི་དེང་སང་གི་རྒྱལ་ཁབ་བྷོ་སི་ནེ་ཡ་དང་ས་བྷི་ཡའི་
ཡུལ་ལ་འབབ་མཚམས་ནས་བྱང་དུ་ཕྱིར་དཀྱོགས་ནས་བབས་ཏེ། ཆུ་བོ་དྷེ་ནེབ་ལ་ཁུགས་
པ་ཆེན་པོ་ཞིག་ཆགས་ཡོད། རྒྱ་མཚོ་ཨེ་དྲི་ཨ་ཐི་ཁ་ནས་ཆུ་བོ་དྷེ་ནེབ་བར་ལ་སྤྱི་ལེ320ལས་
མེད། རྒྱ་མཚོ་འདི་དང་ཆུ་བོ་དྷེ་ནེབ་བར་གྱི་ཡུལ་གྲུ་ནི། ནུབ་ཕྱོགས་ལཱ་ཐེན་སྐད་སྨྲ་བའི་
རྒྱལ་ཁམས་དང་ཤར་ཕྱོགས་གྷི་རེ་སིའི་སྐད་སྨྲ་བའི་རྒྱལ་ཁམས་བར་གྱི་འགྲུལ་ལམ་དུ་གྱུར་
པས། རོམ་པས་ཀྱང་སྔར་ནས་རྒྱ་མཚོའི་འགྲུལ་ལམ་མ་བསྟེན་པར། རྒྱ་མཚོ་དང་ཆུ་
བར་གྱི་སྐམ་སའི་ལམ་འདི་བརྒྱུད་ནས་ཤར་ཕྱོགས་སུ་བསྐྱོད་པར་སྣང༌། ཀླ་ཀློ་དག་གིས་དྷེ་
ནེབ་ཁུགས་སོ་འདིའི་མངའ་དབང་རྩོད་པར་དཔུང་ཆེན་པོ་དྲངས། ཡུལ་འདི་ཀླ་ཀློའི་ལག་
ཏུ་ཤོར་ན་རོམ་གོང་མའི་རྒྱལ་ཁམས་ཆེན་པོ་ནི་དུམ་བུ་གཉིས་སུ་འགྱུར་རོ།།
དུས་འདིའི་སྐབས་སུ། རོམ་གོང་མའི་རྒྱལ་ཁབ་ཀྱི་སྟོབས་ཤུགས་སྔར་བཞིན་ཆེ་ན།
དྲག་པོའི་དཔུང་ལ་བརྟེན་ནས་དྷེ་ཞེ་ཡ་ཕྱིར་ལེན་ཐུབ་ཀྱང༌། སྐབས་འདིར་རོམ་གོང་མའི་
རྒྱལ་ཁབ་ཀྱི་སྟོབས་ཤུགས་ཉམས་ཟིན་པས་དྷེ་ཞེ་ཡ་ཕྱིར་མ་ལོན། རོམ་གྱི་གོང་མ་ཁན་སི་
ཐན་ཐེན་ནི་མཛངས་ཤིང་འཇོན་ཐང་ཅན་ཞིག་ཡིན། ཁོང་གིས་རོམ་པའི་འཕྲང་ལམ་བྷོལ་
ཁན་ཕྱེད་གླིང་དུ་ཞུགས་པའི་གྷོ་ཐ་པ་རྣམས་ཕྱིར་བསྐྲད་མོད། འོན་ཀྱང་ཆུ་བོ་དྷེ་ནེབ་ཕ་
རོལ་གྱི་ཡུལ་རྣམས་མངའ་འོག་ཏུ་བསྡུ་མ་ཐུབ། གོང་མ་ཁན་སི་ཐན་ཐེན་གྱིས་རང་གི་རྒྱལ་
ཁབ་ནང་ཁུལ་དུ་ལེགས་བཅོས་བྱེད་པ་དང་། གོང་མའི་རྒྱལ་ཁབ་ཀྱི་སྙིང་སྟོབས་ཉམས་པ་
སླར་གསོ་བྱེད་པར་བརྩོན་ཞིང༌། ཡེ་ཤུའི་ཆོས་ཀྱི་སྟོབས་ཤུགས་སྤྱད་ནས་བཀའ་འབངས་
འཆམ་མཐུན་འོང་བའི་ཐབས་ལ་འབད་པ་ཆེན་པོ་བྱས། གཞན་ཡང་གོང་མ་ཁན་སི་ཐན་
ཐེན་གྱི་བཀའ་ལྟར། ཧེལ་སི་ཕང་ཐའི་མཚོ་འགག་དང་ཉེ་བའི་གྲོང་ཁྱེར་བྷའེ་ཙན་ཐེམ་
ཞེས་པ་འཛུགས་སྐྲུན་བྱས་ནས། བྷའེ་ཙན་ཐེམ་རོམ་གོང་མའི་རྒྱལ་ཁབ་ཀྱི་རྒྱལ་ས་བྱས།
ཕྱི་རབས་པས་བྷའེ་ཙན་ཐེམ་གྱི་མིང་ལ་ཁན་སི་ཐན་ཐེ་ནོ་ཕོལ་ཞེས་གོང་མ་འདིའི་མིང་
བཏགས། གྲོང་ཁྱེར་ཁན་སི་ཐན་ཐེ་ནོ་ཕོལ་ནི་གོང་མ་ཁན་སི་ཐན་ཐེན་འདས་པའི་རྗེས་སུ་
བཟོ་གྲུབ་བྱུང་བ་ཡིན།
ཁན་སི་ཐན་ཐེན་གྱིས་སྲིད་སྐྱོང་བའི་དུས་མཇུག་ཏུ། དོན་རྐྱེན་མཚར་པོ་འདི་འདྲ་
ཞིག་བྱུང་། ཝན་དྷོལ་པ་རྣམས་ཀྱིས་གྷོ་ཐ་པའི་མནར་གཅོད་མ་བཟོད་པས། རོམ་གོང་མའི་
རྒྱལ་ཁབ་ཏུ་སྤོ་བར་ཞུས་པ་ལ། གོང་མ་ཆེན་པོ་ཁན་སི་ཐན་ཐེན་གྱིས་ཆོག་མཆན་གནང༌།
ཝན་དྷོལ་པ་ལ་ཕན་ནོ་ནེ་ཡ་སྟེ་དེང་སང་གི་ཆུ་བོ་དྷེ་ནེབ་ནུབ་རྒྱུད་ཧང་གྷ་རིའི་ས་ཆ་བྱིན།
དེ་ནས་བཟུང་ཝན་དྷོལ་པའི་དཔུང་ནི་མིང་ལ་རོམ་གོང་མའི་དམག་ཡིན་ཡང༌། དོན་དུ་
ཝན་དྷོལ་པ་རང་གི་དམག་དཔོན་གྱིས་ཁ་ལོ་བསྒྱུར་བས། ཝན་དྷོལ་པའི་དཔུང་རོམ་པའི་
མངའ་འོག་ཏུ་འཇུག་མ་ཐུབ།
གོང་མ་ཆེན་པོ་ཁན་སི་ཐན་ཐེན་གྱིས། རོམ་གོང་མའི་རྒྱལ་ཁབ་ཉམས་གསོ་བྱེད་པ་
ལ་མི་ཚེ་གང་བོར་འབད་ཅིང་། ངལ་དུབ་ཚད་མེད་མྱངས་ནས་ཚེ་ལས་འདས། དེ་ནས་
ཅང་མ་འགོར་བར། གྷོ་ཐ་ནུབ་མའི་དཔུང་གིས་རོམ་གོང་མའི་རྒྱལ་ཁབ་ཀྱི་མཐའ་མཚམས་
བརྟོལ་ཏེ། རྒྱལ་ས་ཁན་སི་ཐན་ཐེ་ནོ་ཕོལ་དང་ཉེ་བའི་གནས་སུ་བཅར། ཡུལ་ཨེ་དྷ་རེ་ནོ་
ཕོལ་ཞེས་པར། གྷོ་ཐ་ནུབ་མའི་དཔུང་གིས་རོམ་གོང་མ་ཝེ་ལེན་སིའི་དཔུང་ཆམ་ལ་ཕབ།
གྷོ་ཐ་ནུབ་མས་སྔར་ཝན་དྷོལ་པས་ཕན་ནོ་ནེ་ཡའི་ཡུལ་དབང་སྒྱུར་ཚུལ་དཔེར་བྱས་ནས།
དེང་སང་གི་རྒྱལ་ཁབ་བྷོ་གྷེ་རེ་ཡའི་ཡུལ་བདག་གིར་བཟུང་ནས་གནས་གཏན་ཆགས་བྱས།
མི་རིགས་འདི་ཕྱི་ཚུལ་ལ་རོམ་གོང་མའི་བཀའ་འབངས་ལྟར་སྣང་ཡང༌། དོན་དུ་བཙན་
འཛུལ་པ་ཡིན་ནོ། །
སྤྱི་ལོ379ལོ་ནས་སྤྱི་ལོ395ལོའི་རིང་དུ། གོང་མ་ཆེན་པོ་སེའུ་དྷོ་སེ་ཡ་སིས་སྲིད་
བཟུང་། འདིའི་སྐབས་སུ་རོམ་གོང་མའི་རྒྱལ་ཁབ་ནི་ཕྱི་ཚུལ་ལ་གོང་བུ་གཅིག་གྱུར་ལྟར་
ཡོད་ནའང་། ཨི་ཐ་ལི་དང་ཕན་ནོ་ནེ་ཡའི་དཔུང་ཝན་དྷོལ་པ་སི་དྷི་ལི་ཁོ་ཞེས་པས་ཁ་ལོ་
བསྒྱུར། གྷོ་ཐ་པ་ཨ་ལཱ་རེ་ཁ་ཞེས་པས་བྷོལ་ཁན་ཕྱེད་གླིང་གི་དཔུང་གི་ཁ་ལོ་བསྒྱུར། སྤྱི་ལོའི་
དུས་རབས་བཞི་པར། སེའུ་དྷོ་སེ་ཡ་སི་ཚེ་ལས་འདས། ཁོང་ལ་སྲས་གཉིས་ཡོད་པ་ལས
སྲས་ཀྱི་ཐུ་བོ་ཨར་ཁཱ་དྷེའུ་སི་ཞེས་པ་ནི་ཨ་ལཱ་རེ་ཁས་ཁན་སི་ཐན་ཐེ་ནོ་ཕོལ་དུ་རྒྱལ་སར་
བཀོད། སྲས་ཆུང་བ་ཧོ་ནོ་རེའུ་སི་ཞེས་པ་ནི། སི་དྷི་ལི་ཁོ་ཞེས་པས་ཨི་ཐ་ལི་ལ་རྒྱལ་སར་
བཀོད། ཨ་ལཱ་རེ་ཁ་དང་སི་དྷི་ལི་ཁོ་གཉིས་ཀྱིས། རྒྱལ་སྲས་གཉིས་རྒྱལ་སར་འགོད་པའི་ཟོལ་
གྱིས་རོམ་གོང་མའི་རྒྱལ་ཁབ་ཀྱི་སྲིད་དབང་བརྩད། ཨ་ལཱ་རེ་ཁས་ཨི་ཐ་ལི་ལ་དཔུང་དྲངས་
ཏེ། སྤྱི་ལོ410ལོར་གྲོང་ཁྱེར་རོམ་བླངས།
སྤྱི་ལོའི་དུས་རབས་ལྔ་པའི་དུས་འགོ་ནས་ལོ་ལྔ་བཅུའི་རིང་ལ། རོམ་གོང་མའི་རྒྱལ་
ཁམས་སུ་གནས་པའི་ཡོ་རོབ་གླིང་གི་ཡུལ་གྲུ་ཀུན་ཀླ་ཀློའི་དཔུང་གིས་བཅོམ། སྐབས་འདིའི་
འཛམ་གླིང་གི་གནས་བབས་ཚུལ་ཇི་ལྟར་ཡོད་པ་གསལ་པོར་བརྗོད་པར་དཀའ། ཨི་ཐ་ལི།
ཧྥ་རན་སེ།སི་ཕེན།བྷོལ་ཁན་ཕྱེད་གླིང་གི་ཡུལ་ལ། རོམ་གོང་མའི་རྒྱལ་ཁབ་ཀྱི་དུས་འགོར་
བྱུང་བའི་གྲོང་ཁྱེར་ཆེན་པོ་རྣམས་སྐབས་འདིར་སྔར་བཞིན་ཡོད་ནའང༌། འབྱོར་པ་ཤིན་
ཏུ་དབུལ་བས་ཡུལ་མིའི་འཚོ་བར་བདེ་བའི་གོ་སྐབས་ཆ་ཙམ་ཡང་མ་བྱུང༌། བཙན་འཛུལ་
པ་རྣམས་ལན་མང་དུ་ཞུགས་ཏེ་བརྙས་བཅོས་དང་འཕྲོག་བཅོམ་ཡང་ཡང་བྱས་པས། མི་
གྲངས་ཀྱང་གློ་བུར་ཉུང་བར་ཕྱིན་ཅིང་། སྣང་ཡུལ་ཐམས་ཅད་ཤིན་ཏུ་རྒུད་པའི་རྣམ་པ་
ཡ་ང་བས་ཁྱབ་པར་གྱུར། ཡུལ་གྲུ་མང་པོ་གོང་མ་དང་ཐག་ཧ་ཅང་རིང་བས། ཡུལ་དཔོན་
དག་གིས་གོང་མར་ཁ་གཡར་ནས་མངའ་འབངས་ལ་བརྡབ་གསིག་ཚད་མེད་བྱས། སྐབས་
འདིར་ཡེ་ཤུའི་བསྟན་པ་དར་བཞིན་པའི་སྒང་དུ་ཡོད་ཀྱང༌། ཆོས་པ་ཕལ་ཆེར་བསླབ་པ་
སློབ་གཉེར་ལ་མི་བརྩོན་ཞིང༌། ལུང་དང་རྟོགས་པའི་ཡོན་ཏན་གྱིས་རབ་ཏུ་དབུལ་བས།
མགོ་སྐོར་བ་དང་འཇིགས་སྣང་བསྐུལ་ནས་ཆོས་འབངས་དབང་དུ་བསྒྱུར། འདིའི་སྐབས་
སུ་ཡུལ་ཁ་ཤས་ལ་གནོད་འཚེ་མ་བྱུང་བས། རི་མོ། དཔེ་ཆ། བརྐོས་མ་སོགས་སྒྱུ་རྩལ་གྱི་
བརྩམས་ཆོས་མང་པོ་ཤུལ་དུ་ལུས།
རོམ་གོང་མའི་རྒྱལ་ཁབ་ཀྱི་གྲོང་སྡེ་ཀུན་ཁ་ཆག་སྣ་རལ་དུ་བཏང་ཞིང་། ཡུལ་ཐམས་
ཅད་ཤིན་ཏུ་ཉམ་དམས་པར་གྱུར། འཁྲུག་ལོང་ཆེན་པོའི་དབང་གིས། ཞིང་པར་སོ་ནམ་
བྱེད་པའི་གོ་སྐབས་བྲལ་ཏེ་ཇག་པའི་ལས་ལ་ཞུགས། ཀླ་ཀློས་རོམ་གོང་མའི་རྒྱལ་ཁམས་སུ་
འཕྲོག་བཅོམ་ཅི་བསམ་གང་འདོད་དུ་བྱས་ཀྱང༌། དེར་རྒོལ་ལན་སྤྲོད་མཁན་མ་བྱུང་།
གྱི་ཡུལ་རྣམས་རིམ་གྱིས་ཀླ་ཀློའི་དབང་འོག་ཏུ་ཤོར་ཏེ། ཀླ་ཀློས་རང་གི་མངའ་བདག་རྒྱལ་
པོར་བསྐོས་ནས་རོམ་གོང་མའི་རྒྱལ་ཁབ་ཀྱི་གོ་མིང་བཏགས། ཀླ་ཀློའི་རིགས་ཤེས་རིག་ཅུང་
ཙམ་དར་བའི་མི་རིགས་ཤིག་ཡིན་ན། མངའ་འོག་ཏུ་ཆུག་པའི་ཡུལ་མི་ལ་གུ་ཡངས་བྱེད་
ཅིང་། རང་གི་རིགས་དང་ཡུལ་མི་གཉེན་སྒྲིག་བྱས་ནས་འབྲེལ་འདྲིས་བྱེད་འཇུག་པ་དང་།
ཡུལ་དེའི་སྐད་ཀྱང་སློབ་སྦྱོང་བྱེད་སྲིད་མོད། འོན་ཀྱང་རོམ་ལ་ཞུགས་པའི་ཨན་གྷོལ་
དང་སཱ་ཁ་སོན་པ་དང་རྗུའུ་ཐ་པ་སོགས་ལ་ཞིང་པ་མང་། ཞིང་པས་གྲོང་ཁྱེར་ལ་བེད་ཅི་
ཡང་མེད་པར་འདོད་པས། ཁོ་ཚོས་རོམ་པ་ཀུན་གྲོང་ཁྱེར་ལས་ཕྱིར་ཕུད་དེ། ཡུལ་མི་རང་
བཞིན་པའི་ལཱ་ཐེན་སྐད་མེད་པར་བཟོས་ནས། དེའི་ཚབ་ཏུ་རང་གི་ཡུལ་སྐད་ཐེའུ་ཐོན་སྐད་
སྤེལ། ཐེའུ་ཐོན་སྐད་ནི་དེ་ནས་རིམ་གྱིས་དར་ནས་དེང་སང་གི་དབྱིན་སྐད་བྱུང་བ་ཡིན།
སྐབས་འདིའི་རོམ་གོང་མའི་རྒྱལ་ཁབ་སིལ་མར་ཐོར་བའི་གླགས་ལ་བརྟེན་ནས།
འཇར་མན་པ་དང་སི་ལཱ་ཝུ་པའི་རིགས་ཀྱིས་མངའ་ཁོངས་དང་རྒྱུ་ནོར་བརྩད་ནས་གཡུལ་
མང་དུ་སྤྲད་ཀྱང་། ཡིག་ཚོགས་ཀྱི་དབང་གིས་རེ་རེ་བཞིན་བརྗོད་ཀྱིས་མི་ལང་བས། འདིར་
ཝན་དྷོལ་པའི་སྐོར་ཅུང་ཟད་བརྗོད་པར་བྱའོ།།
ཝན་དྷོལ་པ་ནི་ཐོག་མར་འཇར་མན་ཤར་ཕྱོགས་ཀྱི་ཡུལ་དུ་གནས། གོང་དུ་སྨོས་པ་
ལྟར་སྐབས་ཤིག་ལ་ཕན་ནོ་ནེ་ཡའི་ཡུལ་དུའང་བསྡད་མྱོང་། སྤྱི་ལོ425ལོ་ཡས་མས་སུ། ཝན་
དྷོལ་པ་རི་ལུང་མང་པོ་བརྒལ་ནས་སི་ཕེན་དུ་སྤོས། ཨུ་རུ་སུའི་ལྷོ་ཁའི་གྷོ་ཐ་ནུབ་མ་པ་དང་
འཇར་མན་པའི་ཚོ་བ་འགའ་སྔ་མོ་ནས་སི་ཕེན་དུ་སླེབས་ནས། སོ་སོས་རང་གི་རྒྱལ་ཁབ་
བཙུགས་ཡོད་པ་མ་ཟད། སྐུ་དྲག་གི་གྲལ་རིམ་ཡང་ཆགས་ཡོད། སྤྱི་ལོ429ལོར་རྗན་སེ་རེ་ཁ་
ཞེས་པས་ཝན་དྷོལ་པའི་དཔུང་དྲངས་ཏེ། སི་ཕེན་ཡུལ་ནས་ཆས་ཤིང་རྒྱ་མཚོ་བརྒལ་ནས་
ཨ་ཧྥེ་རི་ཁའི་བྱང་རྒྱུད་དུ་ཕྱིན། སྤྱི་ལོ439ལོར།ཝན་དྷོལ་པས་ཁཱ་ཐེ་ཇི་བླངས་ཏེ། དམག་གྲུའི་
དཔུང་ཆེན་པོ་བསྒྲུབས་ནས་རྒྱ་མཚོའི་བདག་དབང་ཐོབ། སྤྱི་ལོ455ལོར། ཝན་དྷོལ་པས་
རོམ་བཅོམ་ཞིང་དབང་དུ་བསྡུས། སྐབས་འདིར་གྲོང་ཁྱེར་རོམ་ནི་ཨ་ལཱ་རེ་ཁས་བཅོམ་པས་
ཤིན་ཏུ་ཉམས་ཤིང་རྒུད། དེ་ནས་མ་འགོར་བར་གླིང་ཕྲན་སེ་སེ་ལི། ཁོ་སི་ཁཱ། སཱ་དྷི་ནེ་ཡ་
དང་ས་དབུས་རྒྱ་མཚོའི་ནུབ་ཆའི་གླིང་ཕྲན་དུ་མའང་ཝན་དྷོལ་པས་དབང་དུ་བསྡུས།
ཝན་དྷོལ་པས་བཙུགས་པའི་རྒྱ་མཚོའི་གོང་མའི་རྒྱལ་ཁབ་འདིའི་རྒྱ་ཁྱོན་ནི། ལོ་
བདུན་བརྒྱའི་སྔོན་དུ་ཁཱ་ཐེ་ཇི་པས་བཙུགས་པའི་རྒྱ་མཚོའི་གོང་མའི་རྒྱལ་ཁབ་ཀྱི་རྒྱ་ཁྱོན་
དང་ཕལ་ཆེར་འདྲ།སྤྱི་ལོ447ལོར། ཝན་དྷོལ་པའི་གོང་མའི་རྒྱལ་ཁབ་ཀྱི་མངའ་ཐང་ཤིན་ཏུ་
རྒྱས། ཝན་དྷོལ་པའི་མངའ་ཁོངས་ཆེ་ཡང་མི་གྲངས་ཉུང་། དེ་ནས་དུས་རབས་གཅིག་འདས་
པ་ན། གོང་མ་རྗ་སི་དྷི་ནེན་དང་པོས་སྲིད་བསྐྱངས་ཏེ། རྒྱལ་ཁབ་ཀྱི་སྟོབས་ཤུགས་རེ་ཞིག་
རྒྱས་ཀྱང་རིང་པོ་མ་འགོར་བར་ཉམས། མཐར་ཝན་དྷོལ་པའི་གོང་མའི་རྒྱལ་ཁབ་ནི་ཁན་སི་
ཐན་ཐེ་ནོ་ཕོལ་གོང་མའི་རྒྱལ་ཁབ་ཀྱི་མངའ་འོག་ཏུ་ཤོར།
འདིར་ཝན་དྷོལ་པ་ནི་དཔེ་མཚོན་ཙམ་དུ་བཀོད་པ་ལས། སྐབས་འདིར་རོམ་གོང་
མའི་རྒྱལ་ཁབ་ལ་བཙན་འཛུལ་བྱེད་པའི་མི་རིགས་ཤིན་ཏུ་མང་། འདིའི་རྗེས་སུ། གོང་སྨོས་
ཀླ་ཀློའི་རིགས་དང་འབྲེལ་བ་གཏན་ནས་མེད་པའི་མི་རིགས་ཧོར་དང་ཐར་ཐར་པ་ཞུགས།
ཧོར་གྱི་རིགས་ནི་སྔ་མ་རྣམས་ལས་ལྷག་པར་གཏུམ་ཞིང་རྒོད་པ་དང༌། དྲག་རྩལ་ཆེ་ཞིང་
གཡུལ་གྱི་ལས་ལ་ཤིན་ཏུ་མཁས། དུས་འདིའི་སྔོན་དུ་ཧོར་ནི་ནུབ་ཕྱོགས་ཀྱི་འཇིག་རྟེན་ལ་
སླེབས་མྱོང་མེད་དོ། །

ལེའུ་བཞི་བཅུ་པ། ཧོར་གྱིས་རོམ་གོང་མའི་རྒྱལ་ཁབ་ནུབ་མ་བསྣུབས་ཚུལ།

ཡོ་རོབ་གླིང་དུ་ཧོར་དམག་ཞུགས་པ་འདིས་འགྲོ་བ་མིའི་རིགས་ཀྱི་ལོ་རྒྱུས་ནི་དུས་
སྐབས་གསར་པ་ཞིག་ཏུ་སླེབས་ཡོད་པ་མཚོན། ཡེ་ཤུའི་བསྟན་པ་མ་དར་བའི་སྔོན་དུ། ཧོར་
དང་ཡོ་རོབ་བྱང་པ་གཉིས་ཐུག་མྱོང་མེད། སོག་པོའི་མི་རྒྱུད་ལཱ་ཕུ་པ་རྣམས། བྱང་ཕྱོགས་
ཀྱི་ནགས་ཚལ་ཆེན་པོའི་བྱང་རྒྱུད་ཀྱི་ས་འཁྱགས་བརྒྱུད་ནས་ནུབ་ཕྱོགས་སུ་རིམ་གྱིས་སྤོས་
ཏེ། ཡུལ་ལཱ་ཕུ་ལན་ཞེས་པར་གཏན་ཆགས་བྱས་ནས་བསྡད་ཀྱང་། མི་རིགས་འདིས་ལོ་རྒྱུས་
སུ་ནུས་པ་ཅི་ཡང་མ་ཐོན་པར་སྣང༌། ལོ་སྟོང་ཕྲག་དུ་མའི་རིང་དུ། ནུབ་ཕྱོགས་ཀྱི་མི་རིགས་
སི་མེ་ཐེ་ཁ་པ། ཨརྱའི་རིགས། མི་རྒྱུད་ཤ་མདོག་ནག་ཞད་ཅན་དག་གི་རྒྱལ་ཁམས་སུ། ཨེ་
ཇིབ་ཀྱི་ཡུལ་དུ་ཨེ་སེ་ཨོ་ཕི་ཡ་པ་རྣམས་ཞུགས་པ་ཙམ་ལས། ཧོར་དང་ལྷོ་ཕྱོགས་ཀྱི་མི་ནག་
རྣམས་ནུབ་ཕྱོགས་སུ་འོངས་པའི་ལོ་རྒྱུས་མེད།
ཧོར་རྣམས་ནུབ་ཕྱོགས་སུ་འོང་བ་ལ་རྐྱེན་གཙོ་བོ་གཉིས་ཡོད། རྐྱེན་དང་པོ་ནི།
སྐབས་འདིར་ཀྲུང་གོའི་རྒྱལ་རབས་ཧན་ལ་མི་གྲངས་མང་ཞིང་རྒྱལ་ཁབ་ཀྱི་སྟོབས་ཤུགས་
ཆེ་བས། རྒྱ་དམག་བྱང་ཕྱོགས་སུ་ཞུགས་ནས་ཧོར་ཡུལ་བཅོམ་པ་ཧོར་དམག་གིས་ཟློག་མ་
ཐུབ་པས་འབྱོལ་དགོས་བྱུང་བ་དང་། རྐྱེན་གཉིས་པ་ནི། གནམ་གཤིས་ལ་འགྱུར་བ་ཆེན་པོ་
བྱུང་སྟེ། ཡུལ་ལ་ལར་ཆར་ཆུ་མང་བར་ཕྱིན་པས། སྔོན་གྱི་བྱེ་ཐང་རིམ་གྱིས་སྤང་ལ་གྱུར་པ་
དང༌། ཡང་ཡུལ་ལ་ལར་ཆར་ཆུ་དཀོན་པར་གྱུར་པས། སྔོན་གྱི་ནགས་ཚལ་དང་ན་རྣམས་
སྐམ་པར་གྱུར། གནམ་གཤིས་མི་འདྲ་བ་འདི་གཉིས་ཡུལ་སོ་སོར་རེས་མོས་སུ་བྱུང་བས།
ཧོར་རྣམས་རྩྭ་ཆུ་བསྙེགས་ནས་ནུབ་ཕྱོགས་སུ་སྤོ་དགོས་བྱུང༌།
གཞན་ཡང་། རོམ་གོང་མའི་རྒྱལ་ཁབ་ཀྱི་མི་གྲངས་ཉུང་བར་ཕྱིན་པ། དཔལ་འབྱོར་
ཉམས་ཤིང་རྒུད་པ། རྒྱལ་ཁབ་ཀྱི་སྟོབས་ཤུགས་སྔར་ལས་ཉམས་པར་གྱུར་པ་སོགས་ཀྱང་
ཧོར་རྣམས་ནུབ་ཕྱོགས་སུ་སྤོ་བའི་རྐྱེན་ཡིན། རོམ་སྤྱི་མཐུན་རྒྱལ་ཁབ་ཀྱི་དུས་མཇུག་ཏུ།
དཔོན་པོ། ཕྱུག་པོ། དམག་མི་ཁྲལ་སྡུད་མཁན་དག་གིས་རྒྱལ་ཁབ་ཀྱི་རྒྱུ་ནོར་བག་མེད་
དུ་སྤྱད་ཅིང་། རྒྱལ་ཁབ་ཀྱི་སྟོབས་ཤུགས་ཤིན་ཏུ་ཉམས་པར་གྱུར་པས། ཧོར་དམག་གིས་
དཔུང་འཇུག་བྱེད་པའི་གླགས་རྙེད། མདོར་ན། ཤར་ཕྱོགས་ཀྲུང་གོའི་གནོན་ཤུགས་ཆེ་བ་
དང༌། ནུབ་ཕྱོགས་ལ་ཉམས་ཆག་བྱུང་བ་དང༌། བགྲོད་ལམ་བདེ་བ་སོགས་ཀྱི་དབང་གིས།
ཧོར་རྣམས་ནུབ་ཕྱོགས་སུ་ཆགས་ཐོགས་མེད་པར་ཞུགས་སོ།།
སྤྱི་ལོའི་དུས་རབས་དང་པོའི་སྐབས་ལ། ཧོར་རྣམས་ཡོ་རོབ་ཤར་ཕྱོགས་ཀྱི་ཨུ་རུ་
སུའི་མཐའ་མཚམས་སུ་སླེབས། སྐབས་འདིར་ཡུལ་འདི་ཧོར་དམག་གིས་དབང་དུ་སྡུད་མ་
ཐུབ། སྤྱི་ལོའི་དུས་རབས་བཞི་པ་དང་ལྔ་པ་ཙམ་ལ། ཧོར་གྱིས་ཡུལ་འདིའི་འབྲོག་ས་མཐའ་
དག་མངའ་འོག་ཏུ་བཅུག། སྤྱི་ལོའི་དུས་རབས་ལྔ་པ་ནི་ཧོར་གྱི་དུས་རབས་ཡིན་ཞེས་བཤད་
ཆོག སྔར་ཝན་དྷོལ་པ་སི་དྷི་ལི་ཁོ་ཞེས་པས་གླས་པའི་ཧོར་དམག་གི་དཔུང་ཞིག་ཡོད་པ་དེ།
ཧོར་དམག་ཨི་ཐ་ལིའི་ཡུལ་དུ་སླེབས་པའི་ཐོག་མ་ཡིན། དེ་ནས་རིང་པོ་མ་འགོར་བར།ཝན་
དྷོལ་པས་བསྐྱུར་བའི་ཕན་ནོ་ནེ་ཡ་ཧོར་དམག་གིས་བཟུང་།
སྤྱི་ལོའི་དུས་རབས་ལྔ་པའི་ལོ་རབས་ཉི་ཤུ་པ་ནས་ལྔ་བཅུ་པའི་རིང་དུ། ཧོར་ལ་ཨ་ཐེ་
ལཱ་ཞེས་པའི་དམག་སྤྱི་ཆེན་པོ་ཞིག་བྱུང་། ཨ་ཐེ་ལཱའི་དཔུང་ལ་དམག་ཤེད་ཆེ་ཆུང་ཇི་འདྲར་
ཡོད་པ་དེང་སང་དཔོག་དཀའ་ཡང༌། ཨ་ཐེ་ལཱས་ཧོར་དང་འཇར་མན་གཉིས་ཀ་དབང་
འོག་ཏུ་བཅུག་སྟེ། ཆུ་བོ་རྭན་ནས་ཡོ་རོབ་གླིང་གི་ཐང་ཆེན་པོ་དང་། ཨེ་ཞ་ཡ་དབུས་མའི་
བར་གྱི་ཡུལ་ཁམས་ཐམས་ཅད་ཡུག་གཅིག་ཏུ་མངའ་འོག་ཏུ་བསྡུས་པས། འདིའི་མངའ་
ཁོངས་ཤིན་ཏུ་ཆེ། ཨ་ཐེ་ལཱས་ཀྲུང་གོ་ལ་ཕོ་ཉ་ལན་མང་པོ་བཏང་། ཨ་ཐེ་ལཱས་ཆུ་བོ་དྷེ་ནེབ་
ཤར་ཕྱོགས་ཀྱི་ཧང་གྷ་རིའི་ཐང་ཆེན་པོར་དམག་སྤྱིའི་སྒར་ཆེན་པོ་བཏབ། ཁན་སི་ཐན་ཐེ་
ནོ་ཕོལ་གྱི་ཕོ་ཉ་ཕི་རེ་སི་ཁུ་སི་ཞེས་པའང་དམག་སྒར་འདིར་འོང་མྱོངས།
ཕི་རེ་སི་ཁུ་སིས་བརྩམས་པའི《ཕོ་ཉའི་བརྗེད་བྱང》དུ། ཨ་ཐེ་ལཱའི་རྒྱལ་ཁམས་
ཀྱི་གནས་ཚུལ་གསལ་པོར་བྲིས་ཡོད། ཧོར་དང་ཧོར་གྱིས་བསྐྲད་པའི་གདོད་མའི་ཨརྱའི་
རིགས་གཉིས་ཀྱི་འཚོ་བ་སྐྱེལ་སྟངས་ཤིན་ཏུ་འདྲ་བར་མངོན། གུར་རམ་ཁང་ཆུང་རྣམས་
འབངས་དཀྱུས་མ་སྡོད་པ་དང་། ར་བས་བསྐོར་བའི་ཤིང་ཁང་དུ་དཔོན་པོ་སྡོད་པའི་སྲོལ་
ཡོད། འབངས་རྣམས་དཔོན་པོའི་ཤིང་ཁང་དུ་འདུས་ཏེ། སྐབས་འགར་ཆང་འཐུང་བ་དང་།
སྐབས་འགར་གྱེར་པའི་གླུ་ལ་ཉན་ནས་དུས་འདའ་བར་བྱེད། ཨ་ཐེ་ལཱའི་ཧོར་སྒར་གྱི་གུར་
ཁང་ཉམས་དགའ་བ་དེ་ལ། གནའ་བོའི་ཧུ་མྲའི་སྙན་ངག་ཆེན་པོར་བསྔགས་པའི་དཔའ་
རྟུལ་རྣམས་ལའང་སྡོད་འདོད་སྐྱེད་སྙམ་བྱེད་ན། ཨ་ལི་ཁ་གཟན་དྷའི་མངའ་འོག་གི་མཱ་སི་
དྷུ་ནེ་ཡའི་དཔའ་བོ་རྣམས་ནི། དོན་མེད་གུས་སྲོལ་མང་བའི་ཁན་སི་ཐན་ཐེ་ནོ་ཕོལ་གྱི་གོང་
མ་སེའུ་དྷོ་སེ་ཡ་སིའི་ཕོ་བྲང་ཉམས་ཤིང་རྒུད་པ་དེར་སྡོད་པ་ལས། ཨ་ཐེ་ལཱའི་ཧོར་སྒར་དུ་
སྡོད་འདོད་ཆེ་བ་ཐེ་མི་ཚོམ་མོ།
གནའ་སྔ་མོར་གྷི་རེ་སི་པའི་ཀླ་ཀློ་རྣམས་ཨེ་ཇི་ལ་ཞུགས་ནས། ཨེ་ཇིའི་ཤེས་རིག་
བརླགས། ཨ་ཐེ་ལཱས་ཧོར་དམག་དྲངས་ནས་ས་དབུས་རྒྱ་མཚོའི་རྒྱུད་ཀྱི་རོམ་གྱི་ཤེས་རིག་
ལ་གནོད་པ་ཚབས་ཆེན་བཟོས། ཡུལ་གྲུ་གཅིག་པ་འདིར་དུས་སྐབས་མི་འདྲ་བར་ཤེས་རིག་
སྔ་ཕྱིར་ལན་གཉིས་དར་བ་གཉིས་ཀ་བརླགས། དུས་ཀྱི་འགྱུར་བ་ལྟར་རུ་བསྐྱས་ནས་འགྲོ་
བའི་གནའ་བོའི་གྷི་རེ་སིའི་རོང་མ་འབྲོག་རྣམས་དང་བསྡུར་ན། ཧོར་ནི་འབྲོག་པ་རྣལ་མ་
ཡིན་པས། རུ་བསྐྱས་ནས་འཚོ་བ་རོལ་སྟངས་ལ་ཤིན་ཏུ་དགའ་བར་མངོན། ཧོར་རྣམས་
བཙན་འཛུལ་དང་འཕྲོག་བཅོམ་བྱེད་བཞིན་ཡུལ་ངེས་མེད་དུ་མྱུལ་བ་ལས། གནས་གཅིག་
ཏུ་གཏན་ཆགས་བྱས་ནས་འདུག་སྲོལ་མེད།
ལོ་དུ་མའི་རིང་ལ། རོམ་གྱི་གོང་མ་སེའུ་དྷོ་སེ་ཡ་སིའི་རྒྱལ་ཁམས་སུ་ཨ་ཐེ་ལཱས་ཧོར་
དམག་ལན་དུ་མ་དྲངས་ཏེ། ཅི་བསམ་གང་འདོད་ཀྱིས་འཕྲོག་བཅོམ་བྱེད་བཞིན་གྲོང་ཁྱེར་
ཁན་སི་ཐན་ཐེ་ནོ་ཕོལ་ལ་ཉེ་བར་བཅར། དབྱིན་ཇིའི་ལོ་རྒྱུས་མཁན་པོ་རྗིབ་པོན( འདིས་
ལོ་རྒྱུས་ཆེན་པོ 《རོམ་གོང་མའི་རྒྱལ་ཁབ་རྒུད་པའི་ལོ་རྒྱུས》 བྱ་བ་བརྩམས) གྱིས། ཨ་ཐེ་
ལཱས་བྷོལ་ཁན་ཕྱེད་གླིང་དུ་གྲོང་ཁྱེར་བདུན་ཅུ་ལྷག་གཏོར་བར་བཤད། གོང་མ་སེའུ་དྷོ་སེ་
ཡ་སིས། ཨ་ཐེ་ལཱ་ལ་གསེར་དངུལ་གཏོས་ཆེ་བ་དང་སྐྱེས་སྣ་ཚོགས་ཕུལ་ཀྱང་མ་མགུ་བས།
མི་མངགས་ནས་ཨ་ཐེ་ལཱ་རྐུ་ཐབས་ཀྱིས་གསོད་པར་བརྩམས་ཀྱང་མ་སོད།
སྤྱི་ལོ451ལོར། ཨ་ཐེ་ལཱས་རོམ་གོང་མའི་རྒྱལ་ཁམས་ཀྱི་ལཱ་ཐེན་སྐད་སྨྲ་བའི་ཡུལ་
དུ་དཔུང་འཇུག་བྱེད་པའི་ཇུས་བཤམས། ཨ་ཐེ་ལཱས་གྷོལ་ཡུལ་དུ་དཔུང་ཆེན་པོ་དྲངས་ཏེ།
གྷོལ་ཡུལ་བྱང་རྒྱུད་ཀྱི་གྲོང་རྡལ་ཕལ་ཆེ་བ་བཅོམ། སྐབས་འདིར་རོམ་གོང་མའི་རྒྱལ་ཁབ་
ཀྱི་དམག་དཔུང་གིས། ཧྥ་རན་ཁ་དང་གྷོ་ཐ་ནུབ་མ་ལ་མཉམ་འབྲེལ་བྱས་ནས་ཨ་ཐེ་ལཱ་ལ་
ཡ་ལན་ཆེན་པོ་སྤྲད། མཐར་ཐྲོ་ཡེ་སི་ཞེས་པའི་ཡུལ་དུ་གཡུལ་སྤྲད་པར་ཨ་ཐེ་ལཱའི་དཔུང་
ཆམ་ལ་ཕབ། ཐྲོ་ཡེ་སིའི་འཁྲུག་ཆེན་དུ་དམག་མི་འབུམ་གཅིག་ཁྲི་ལྔ་ནས་འབུམ་གསུམ་
ཙམ་བསད། ཨ་ཐེ་ལཱའི་གྷོལ་ཡུལ་དབང་དུ་བསྡུ་བའི་འཆར་གཞི་ལམ་ལྷོངས་མ་བྱུང་ཡང༌།
ཁོང་གི་དམག་ཤུགས་ལ་ཉམ་ཉེས་གང་ཡང་མ་བྱུང་བས། ཨ་ཐེ་ལཱས་ཡང་བསྐྱར་ཝེ་ནེ་ཞི་
ཡ་བརྒྱུད་ནས་ཨི་ཐ་ལི་ལ་དཔུང་དྲངས། ལམ་དུ་གྲོང་ཁྱེར་ཕཱ་དྷེའུ་ཝ་དང་ཨ་ཁུའེ་ལི་ཡ་
གཉིས་ཀ་མེར་བཏང༌། གྲོང་ཁྱེར་མེ་ལན་བཅོམ།
ཨི་ཐ་ལིའི་བྱང་རྒྱུད་ཀྱི་གྲོང་རྡལ་སྤྱི་དང་། ཁྱད་པར་ཕཱ་དྷེའུ་ཝའི་ཡུལ་མི་མང་པོ་ཧོར་
དམག་གི་འཇིགས་པས་བཙན་བྱོལ་དུ་འགྲོ་དགོས་བྱུང༌། ཡུལ་མི་རྣམས་རྒྱ་མཚོ་ཨེ་དྲི་ཨ་ཐི་
ཁའི་བྱང་ཕྱོགས་ཀྱི་མཚོ་ལག་ནང་གི་གླིང་ཕྲན་དག་ཏུ་བྱོལ་ནས། དེར་ཝེ་ནེ་སི་ཞེས་པའི་
རྒྱལ་ཕྲན་བཙུགས། དུས་རབས་བར་མའི་སྐབས་ལ། ཝེ་ནེ་སི་ལ་དར་རྒྱས་ཆེན་པོ་བྱུང་ནས།
སྐབས་དེའི་འཛམ་གླིང་གི་འདུ་འཛི་ཆེས་ཆེ་བའི་ཚོང་འདུས་ཆེན་པོར་གྱུར།
སྤྱི་ལོ453ལོར། ཨ་ཐེ་ལཱས་གཞོན་ནུ་མ་ཞིག་ཁབ་ཏུ་བཞེས་པར་གཉེན་སྟོན་ཆེན་པོ་
བྱས། གཉེན་སྟོན་རྫོགས་མ་ཐག་ཨ་ཐེ་ལཱ་གློ་བུར་གྲོངས། ཨ་ཐེ་ལཱ་གྲོངས་རྗེས་ཁོའི་འཕྲོག་
བཅོམ་རང་གཤིས་སུ་གྲུབ་པའི་དཔུང་ཚོགས་ཆེན་པོ་དེའང་ཐོར། དེ་ནས་བཟུང་ཧོར་རྣམས་
ཧོར་ལས་ཆེས་ཆེར་མང་བའི་ཨརྱའི་སྐད་སྨྲ་བའི་རིགས་སུ་འདྲེས་ཏེ། སྔོན་གྱི་ལོ་རྒྱུས་སུ་བྱུང་
བའི་ཧོར་རྣལ་མ་དེ་དུས་དེ་ག་ནས་གར་སོང་ཆ་མེད་དུ་གྱུར་ཏོ། །དེ་ལྟ་ན་ཡང༌། ཧོར་དམག་
ཞུགས་པས་རོམ་གོང་མའི་རྒྱལ་ཁབ་ཡོངས་སུ་བསྣུབས་པར་སུས་ཀྱང་བསྙོན་དུ་མེད་དོ། །
ཨ་ཐེ་ལཱ་འདས་རྗེས་ཀྱི་ལོ་ཉི་ཤུའི་རིང་དུ། ཝན་དྷོལ་པ་དང་གླས་དམག་གི་དཔུང་
ཚོགས་ཀྱིས། གོང་མ་བཅུ་ཙམ་ཁྲི་ལ་བཀོད་ནས་རོམ་གོང་མའི་རྒྱལ་ཁབ་ལ་དབང་བསྒྱུར།
སྤྱི་ལོ455ལོར། ཁཱ་ཐེ་ཇི་ནས་འོངས་པའི་ཝན་དྷོལ་པ་རྣམས་རོམ་ལ་ཞུགས་ནས་རོམ་མངའ་
འོག་ཏུ་བསྡུས། སྤྱི་ལོ476ལོར། གླས་དམག་གི་དམག་སྤྱི་ཨོ་དྷེའུ་ཨེ་སར་ཞེས་པས། ཕན་ནོ་
ནེ་ཡ་པ་གོང་མ་རོ་མེ་ལོ་སི་ཨོ་གྷེའུ་སི་དྷོ་ལོ་སི་ཁྲི་ལས་ཕབ། ཁོང་གིས་ཕོ་བྲང་ཁན་སི་
ཐན་ཐེ་ནོ་ཕོལ་ལ། “ད་ནས་བཟུང་རོམ་གོང་མའི་རྒྱལ་ཁབ་ནུབ་མར་གོང་མ་མེད” ཅེས་
སྐད་བཏང༌། རོམ་གོང་མའི་རྒྱལ་ཁབ་ནུབ་མ་ནི་འདི་ལྟར་ངོ་སོ་གང་ཡང་མེད་པར་མཇུག་
རྫོགས་སོ། ། སྤྱི་ལོ493ལོར། གྷོ་ཐ་ཤར་པ་སེ་ཨ་དྷོ་རེ་ཁ་ཞེས་པས་རོམ་ལ་དབང་བསྒྱུར།
འདིའི་སྐབས་སུ། ཡོ་རོབ་གླིང་གི་ནུབ་ཕྱོགས་དང་དབུས་ཀྱི་ཀླ་ཀློའི་འགོ་དཔོན་དག་
གིས། ཡུལ་གྲུ་སོ་སོ་བདག་གིར་བཟུང་ནས་ཁམས་ཀྱི་རྒྱལ་པོ་བྱས། ཁོ་ཚོས་ཕྱི་ཚུལ་ལ་རོམ་
གོང་མའི་བཀའ་བརྩི་མདོག་བྱེད་ཀྱང༌། དོན་དུ་རང་ཡུལ་རང་བཙན་བྱས་ནས་བསྡད་
དེ། ཡུལ་ཁམས་བདག་བཟུང་བྱེད་པའི་ཁམས་ཀྱི་རྒྱལ་པོ་སྟོང་ཕྲག་ལོངས་པ་བྱུང༌། སྐབས་
འདིར་ལཱ་ཐེན་སྐད་ལ་སི་ཕེན། དྷེ་ཞེ་ཡ། ཨི་ཐ་ལི། གྷོལ་སོགས་ཀྱི་ཡུལ་སྐད་མང་པོ་འདྲེས་
ནའང༌། ལཱ་ཐེན་སྐད་ནི་སྔར་བཞིན་ཀུན་གྱི་སྤྱི་སྐད་ཡིན། ཆུ་བོ་རྭན་གྱི་ཤར་རྒྱུད་དང་བྷི་རེ་
ཐེན་དུ། འཇར་མན་པའི་སྐད་ནི་སྤྱི་སྐད་ཡིན། དེ་དག་ལས་བྷོ་ཧེ་མེ་ཡ་པས་སི་ལཱ་ཝུའི་སྐད་
ཀྱི་ཁོངས་གཏོགས་ཁྱེ་ཁའི་སྐད་བཤད་པས། ལཱ་ཐེན་ཡི་གེ་འབྲི་ཀློག་ཤེས་མཁན་ནི་ཆོས་
པ་རིམ་པ་མཐོ་གྲས་དང་ལཱ་ཐེན་སྐད་ཡིག་བསླབ་མྱོང་བའི་མི་ཉུང་ཤས་ཙམ་ལས་མེད།
སྐབས་འདིར་སྤྱི་ཚོགས་ལ་ཟིང་ཆ་ཆེ་བས། སྒེར་གྱི་རྒྱུ་ནོར་སྲུང་བྱེད་དུ་དྲག་པོའི་དཔུང་
བསྟེན་པའི་སྲོལ་བྱུང་། མཁར་རྫོང་ཇེ་མང་དུ་ཕྱིན་ཀྱང་བགྲོད་ལམ་ཇེ་ངན་དུ་སོང༌། དུས་
རབས་དྲུག་པའི་དུས་འགོར། ནུབ་ཕྱོགས་ཀྱི་འཇིག་རྟེན་ནི་སིལ་བུར་ཐོར་ཅིང་ཉམས་ཏེ།
ཤེས་བྱ་རིག་གནས་མཐའ་དག་རླུང་ཁའི་མེ་ལྟར་གྱུར། སྐབས་འདིར་ཡེ་ཤུའི་ཆོས་པ་རྣམས་
མེད་ན། ལཱ་ཐེན་གྱི་རིག་གནས་མཐའ་དག་རྩ་བརླག་ཏུ་འགྱུར་རོ། །
རོམ་གོང་མའི་རྒྱལ་ཁབ་དར་བ་དང་རྒུད་པའི་རྒྱུ་རྐྱེན་གང་ཡིན་ཞེ་ན། འདིར་རིམ་
པར་བརྗོད་པར་བྱའོ། །
སྤྱི་དམངས་ཀྱི་ཐོབ་ཐང་གི་འདུ་ཤེས་ནི། རོམ་གོང་མའི་རྒྱལ་ཁབ་དཪ་འཕེལ་འབྱུང་
བའི་རྒྱུ་གཙོ་བོ་ཡིན། སྤྱི་དམངས་ཀྱི་ཐོབ་ཐང་གི་འདུ་ཤེས་ལ་བརྟེན་ནས། རོམ་གྱི་མི་
དམངས་རྡོག་རྩ་ཆིག་བསྒྲིལ་དུ་ཕྱིན་ཅིང་། རོམ་གོང་མའི་རྒྱལ་ཁབ་རིམ་གྱིས་གོང་འཕེལ་
དུ་སོང་བ་རེད། སྤྱི་མཐུན་རྒྱལ་ཁབ་རིམ་གྱིས་རྒྱ་བསྐྱེད་ནས་གོང་མའི་རྒྱལ་ཁབ་ཀྱི་དུས་
འགོའི་རིང་ལ། རོམ་པ་ཕལ་ཆེ་བས་སྤྱི་དམངས་ཀྱི་ཐོབ་ཐང་ལ་སྔར་བས་མཐོང་ཆེན་བྱེད།
རོམ་པས་སྤྱི་དམངས་ཀྱི་ཐོབ་ཐང་ནི་སྤྱི་དམངས་ཀྱི་ཁེ་དབང་ཡིན་ལ། སྤྱི་དམངས་ཀྱི་འོས་
འགན་ཡང་ཡིན་པར་འདོད། རོམ་གྱི་རྩ་ཁྲིམས་ཀྱིས་སྲུང་བའི་རོམ་པའི་ཁེ་དབང་འདི་
ལ། རོམ་པ་རྣམས་ཡིད་ཆེས་བརྟན་པོ་ཡོད་པ་མ་ཟད། ཁོ་ཚོར་འདིའི་དོན་དུ་འབད་པ་
ཚད་མེད་བྱེད་པའི་ཆོད་སེམས་གཙང་མའང་ཡོད། སྐབས་འདིའི་རོམ་གོང་མའི་རྒྱལ་ཁབ་
ནི། རྒྱལ་ཁབ་ཁྲིམས་བཞིན་སྐྱོང་ཞིང་ཅི་བྱས་དྲང་བཞག་ཡིན་པས། རྒྱལ་ཁབ་ཀྱི་སྙན་པའི་
གྲགས་པས་འཛམ་གླིང་ཡོངས་སུ་ཁྱབ། འོན་ཀྱང་ཕེའུ་ནེ་ཁའི་དམག་འཁྲུག་བྱུང་བ་ནས་
བཟུང༌། རྒྱུ་ནོར་འཕེལ་ཞིང་བྲན་གཡོག་མང་བར་ཕྱིན་པས། སྤྱི་དམངས་ཀྱི་ཐོབ་ཐང་གི་
འདུ་ཤེས་རིམ་གྱིས་ཉམས། ལར་སྤྱི་དམངས་ཀྱི་ཐོབ་ཐང་གི་བསམ་བློ་དེ་རྣ་ལྷོང་སྒྲོག་སྦྱང་
བྱས་ནས་ས་ཁྱབ་རྡོ་ཁྱབ་ཏུ་སོང་ཞིང་། སྤྱི་དམངས་ཀྱི་ཐོབ་ཐང་ལྡན་པའི་མི་གྲངས་ཀྱང་
སྔར་ལས་མང་བར་སོང་ཡོད་མོད། འོན་ཀྱང་སྐབས་འདིའི་སྤྱི་དམངས་ཀྱི་ཐོབ་ཐང་གི་གོ་
དོན་ནི་སྔར་དང་ཕྱིན་ཅི་ལོག་ཏུ་གྱུར་ཏོ། །
རོམ་གོང་མའི་རྒྱལ་ཁབ་ནི།སྐབས་འདིར་གདོད་མའི་སྒྲིག་འཛུགས་ཤིན་ཏུ་རྙིང་པའི་
གྲས་ཡིན་པས། སྤྱི་དམངས་ལ་གོ་བསྐོན་བློ་འགུགས་ཀྱི་སློབ་གསོ་བྱེད་སྲོལ་མེད་ཅིང་། སྤྱི་
དམངས་མང་བར་སོང་བར་སྲིད་ཇུས་སྒྲོགས་སྦྱང་བྱེད་སྲོལ་ཡང་མེད། རྒྱལ་ཁབ་ཀྱི་དོན་
ཆེན་གྲོས་མོལ་བྱེད་སར་མི་སེར་ཞུགས་དབང་གཏན་ནས་མེད་དོ། །མདོར་ན། རོམ་ལ་མི་
དམངས་ཀྱི་བསམ་བློ་གཅིག་གྱུར་བྱེད་པའི་སློབ་གྲྭ་སོགས་ཀྱིས་མཚོན་པའི་ལས་ཁུངས་སྣ་
གཅིག་བཙུགས་མེད་ལ། སྤྱི་དམངས་ཐུན་མོང་གི་ལས་འགུལ་ལ་རྒྱབ་སྐྱོར་བྱེད་པའི་གསར་
འགྱུར་ཚིག་གཅིག་ཀྱང་བསྒྲགས་པ་མེད། མཱ་རེ་ཡ་སི་དང་སོལ་ལཱས་དབང་སྒྱུར་བའི་དུས་
ནས་བཟུང༌། དམག་དོན་ལ་མཁས་པའི་རྔམ་སེམས་ཅན་དག་གིས། རང་ཉིད་ཀྱི་དབང་
ཆ་འབའ་ཞིག་ལ་བརྩོན་པ་ལས། སྤྱི་དམངས་ནི་རྒྱལ་ཁབ་ཀྱི་སྲིད་དོན་ལ་འཇུག་ཐབས་
བྱེད་མཁན་མེད། སྤྱི་དམངས་ཀྱི་ཐོབ་ཐང་སྔ་མོ་ནས་ཡལ་བར་དོར་མོད། འོན་ཀྱང་འདི་ལ་
དོ་སྣང་བྱེད་མཁན་མི་གཅིག་ཀྱང་མ་བྱུང༌། སྤྱིར་རྒྱལ་ཁབ་དང་གོང་མའི་རྒྱལ་ཁབ་དང་
སྒྲིག་འཛུགས་གང་ཞིག་གི་རྒྱུན་སྐྱོང་བ་ལ། དེའི་དམངས་ཀྱི་བསམ་བློའི་འཛིན་སྟངས་དང་
འདུན་པ་གཅིག་མཐུན་ཡོང་ཐབས་བྱ་རྒྱུ་ནི་རྩ་བ་ཡིན་པས། སེམས་ཀྱི་འདུན་པ་ཡོངས་སུ་
ཉམས་པའི་རོམ་གོང་མའི་རྒྱལ་ཁབ་ནི། རྩ་མེད་དུ་འགྲོ་བ་རི་གཟར་གྱི་རྦབ་བཞིན་གྱེན་ལ་
ཟློག་ཏུ་མེད་དོ། །
སྤྱི་ལོའི་དུས་རབས་ལྔ་པར། ལཱ་ཐེན་སྐད་སྨྲ་བའི་རོམ་གོང་མའི་རྒྱལ་ཁབ་ཡོངས་སུ་
ནུབ། རོམ་གོང་མའི་རྒྱལ་སྲིད་ཉམས་ནའང༌། དེའི་སྲོལ་རྒྱུན་དང་ཟིལ་ཤུགས་ལ་བརྟེན་ནས།
ཡེ་ཤུའི་ཆོས་ལུགས་རྙིང་མའི་ཆོས་རྒྱུད་མ་ཉམས་པར་དེང་གི་དུས་སུའང་གནས་སོ། །རོམ་
གོང་མའི་རྒྱལ་ཁབ་ཉམས་ཀྱང་ཡེ་ཤུའི་ཆོས་ཚོགས་མི་ཉམས་པའི་རྒྱུ་མཚན་ནི། ཆོས་ཚོགས་
ཀྱིས་མིའི་རིགས་ཀྱི་ཁམས་ལ་བསྟུན་ཤེས་པས་ཡིན་ནོ། །ཆོས་ཚོགས་ཆེན་པོ་འདིས་ཆོས་
གཞུང་གི་དཔེ་ཆ། དགེ་རྒན། ཆོས་སྤེལ་མཁན་རྣམས་ལ་བརྟེན་ནས། ཚོགས་པ་དེ་དུས་
དང་རྣམ་པ་ཀུན་ཏུ་གོང་བུ་གཅིག་ཏུ་བསྒྲིལ། ཚོགས་པ་འདི་ལ་བཅའ་ཁྲིམས་དང་དམག་
དཔུང་དག་གིས་ཀྱང་འགྲན་གྱིས་མི་དོ་བའི་ནུས་པ་ཆེན་པོ་ཞིག་རྒྱས། སྤྱི་ལོའི་དུས་རབས་
བཞི་པ་དང་ལྔ་པ་ནི། རོམ་གོང་མའི་རྒྱལ་ཁབ་ཉམས་རྒུད་དུ་འགྲོ་བའི་སྐབས་ཡིན་ཡང༌།
ཡེ་ཤུའི་རིང་ལུགས་པའི་བསྟན་པ་ཉམས་པ་ལྟ་ཅི། ད་དུང་སྔར་ལས་དར་ཞིང་རྒྱས་ནས་ཡོ་
རོབ་གླིང་ཀུན་ལ་ཁྱབ་ཅིང་། སྔོན་གྱི་དྲེགས་ལྡན་ཀླ་ཀློ་མཐའ་དག་ཀྱང་ཡེ་ཤུའི་བསྟན་པའི་
གདུལ་བྱར་གྱུར། ཨ་ཐེ་ལཱས་གྲོང་ཁྱེར་རོམ་གཞོམ་པར་རྩོམ་པའི་ཚེ། རོམ་གྱི་ཆོས་རྗེ་ཆེན་
པོས་དྲག་པོའི་དཔུང་ལ་བརྟེན་མ་དགོས་པར། ཨ་ཐེ་ལཱ་ལ་བྱ་བ་དང་བྱ་བ་མ་ཡིན་པའི་
གནས་ལུགས་བརྗོད་པ་ཙམ་གྱིས་ཧོར་དམག་ཡོངས་སུ་བཟློགས།
རོམ་ཆོས་ཀྱི་གཙོ་བོའམ་རོམ་ཆོས་རྗེ་ཡིས། རང་ཉིད་ཡེ་ཤུའི་ཆོས་ཚོགས་ཀྱི་བླ་མ་ཆེ་
ཤོས་ཡིན་པར་འདོད་པས། རོམ་ལ་གོང་མ་མེད་པ་ནས་བཟུང་། གོང་མའི་གོ་མིང་དབང་
ཆ་དང་བཅས་པ་རོམ་ཆོས་རྗེ་ཡིས་བཟུང༌། རོམ་ཆོས་རྗེ་ཡིས་རང་གིས་རང་ལ་མཆོད་
དཔོན་ཆེན་པོ་ཞེས་པའི་མིང་བཏགས་ཏེ། རོམ་རྒྱལ་ཁམས་སུ་མཆོད་སྦྱིན་གྱི་ཆོ་ག་བྱེད་
པའི་མཆོད་དཔོན་ཆེ་ཤོས་སུ་གྱུར། མཆོད་དཔོན་ཆེན་པོ་ཞེས་པ་ནི། གནའ་བོའི་གོང་མ་ལ་
ཆེ་བརྗོད་བྱེད་སྲོལ་ཤིན་ཏུ་རྙིང་པ་ཞིག་ཡིན་ནོ། །

ལེའུ་ཞེ་གཅིག་པ། སཱ་སཱ་ནེད་གོང་མའི་རྒྱལ་ཁབ་དང་
བྷའེ་ཙན་ཐེམ་གོང་མའི་རྒྱལ་ཁབ།

གྷི་རེ་སིའི་སྐད་སྨྲ་ཡུལ་གྱི་རོམ་གོང་མའི་རྒྱལ་ཁབ་ཤར་མའམ་བྷའེ་ཙན་ཐེམ་གོང་
མའི་རྒྱལ་ཁབ་ཀྱི་སྲིད་དབང་ནི། རོམ་གོང་མའི་རྒྱལ་ཁབ་ནུབ་མ་ལས་སྲིད་དབང་བརྟན་
པོར་ཡོད།སྤྱི་ལོའི་དུས་རབས་ལྔ་པར། རོམ་གོང་མའི་རྒྱལ་ཁབ་ཆེན་པོའི་འབྱུང་གནས་ཏེ།
ལཱ་ཐེན་སྐད་སྨྲ་ཡུལ་གྱི་རོམ་གོང་མའི་རྒྱལ་ཁབ་ནུབ་མ་ནུབ་ནའང༌། རོམ་གོང་མའི་རྒྱལ་
ཁབ་ཤར་མ་སྐབས་དེའི་ཉེན་ཁ་ནས་ཐར་ཐུབ་པ་བྱུང༌། གོང་མ་སེའུ་དྷོ་སེ་ཡ་སི་གཉིས་
པའི་སྐབས་སུ། ཨ་ཐེ་ལཱས་རོམ་གོང་མའི་རྒྱལ་ཁབ་ཤར་མར་དཔུང་དྲངས་ནས་ཡུལ་མང་
པོ་བཅོམ་ཡང༌། ཧོར་དམག་གིས་གྲོང་ཁྱེར་ཁན་སི་ཐན་ཐེ་ནོ་ཕོལ་ལེན་མ་ཐུབ། ནེའུ་བྷི་ཡ་
པའི་དཔུང་ཆུ་བོ་ནའེ་ཨོལ་བརྒྱུད་ནས་ལྷོ་ཕྱོགས་སུ་ཞུགས་ཏེ། ཨེ་ཇིབ་སྟོད་མ་ལྷག་མེད་དུ་
བཅོམ་ཡང་། གྲོང་ཁྱེར་ཨ་ལི་ཁ་གཟན་དྷ་དང་ཨེ་ཇིབ་སྨད་མར་དགྲའི་གནོད་འཚེ་མ་བྱུང་
བས་སྔར་བཞིན་དར་ཞིང་རྒྱས། དེ་དང་དུས་མཉམ་དུ། ཨེ་ཞ་ཡ་མའེ་ཎའི་ཡུལ་དུ་སཱ་སཱ་
ནེད་གོང་མའི་རྒྱལ་ཁབ་ཀྱི་པར་སིག་གི་དཔུང་ཞུགས་ཀྱང་། ཨེ་ཞ་ཡ་མའེ་ཎའི་ཡུལ་ཕལ་ཆེ་
བས་དགྲ་བོ་ཕྱིར་བཟློགས།
སྤྱི་ལོའི་དུས་རབས་དྲུག་པར། རོམ་གོང་མའི་རྒྱལ་ཁབ་ནུབ་མ་ནི་ཤིན་ཏུ་མུན་ནག་
པའི་དུས་རབས་ཤིག་ཏུ་གནས་ཡོད་ཀྱང་། གྷི་རེ་སིའི་སྐད་སྨྲ་ཡུལ་གྱི་རོམ་གོང་མའི་རྒྱལ་
ཁབ་ཤར་མ་སླར་གསོ་གང་ལེགས་བྱུང་། སྤྱི་ལོ527ལོ་ནས་སྤྱི་ལོ565ལོའི་རིང་ལ། རྗ་སི་དྷི་
ནེན་དང་པོས་རོམ་གོང་མའི་རྒྱལ་ཁབ་ཤར་མའི་སྲིད་བསྐྱངས། གོང་མ་འདི་རྒྱལ་སྲིད་
ལ་ཧ་ཅང་མཁས་ཤིང་སེམས་ཤུགས་ཤིན་ཏུ་ཆེ། འདིས་གར་མཁན་མ་སེའུ་དྷོ་རཱ་ཞེས་པ་
མཛངས་མའི་ཡོན་ཏན་གྱིས་ཕྱུག་པ་ཞིག་ཡོད་པ་དེ་ཁབ་ཏུ་བཞེས། རྗ་སི་དྷི་ནེན་དང་པོས་
སྲིད་སྐྱོང་སྐབས།ཐོག་མར་ཝན་དྷོལ་པའི་ལག་ནས་ཨ་ཧྥེ་རི་ཁ་བྱང་མ་ཕྱིར་ཕྲོགས། དེ་ནས་
གྷོ་ཐ་པའི་ལག་ནས་ཨི་ཐ་ལིའི་ཡུལ་ཕལ་ཆེ་བ་ཕྱིར་བླངས་ཤིང༌། སི་ཕེན་ལྷོ་རྒྱུད་ཀྱི་མངའ་
དབང་ཡང་ཕྱིར་ལོན། གོང་མ་འདི་སྐམ་རླན་གཉིས་ཆའི་གཡུལ་ལས་ཁོ་ནར་བརྩོན་པ་ཙམ་
མ་ཡིན་པར། སློབ་གསོ་ལ་གཙིགས་མཐོང་ཆེན་པོ་བྱས་ནས་སློབ་གྲྭ་ཆེན་པོ་བཙུགས། ཁན་
སི་ཐན་ཐེ་ནོ་ཕོལ་དུ་སོ་ཧྥེ་ཡ་འདུ་ཁང་ཆེན་པོ་བཞེངས། མཁས་མང་བསྡུས་ནས 《རོམ་
གྱི་ཁྲིམས་གཞུང》 བཟོས། གོང་མ་འདིས་རང་གིས་བཙུགས་པའི་སློབ་གྲྭ་ཆེན་མོ་ལ་འགྲན་
ཟླ་མེད་པར་བྱེད་པའི་ཆེད་དུ། གནའ་བོའི་ཕེ་ལེ་ཐུའི་སྐུ་རིང་དུ་བཙུགས་ཤིང་ལོ་སྟོང་ཕྲག
གཅིག་གི་ལོ་རྒྱུས་ཡོད་པའི་ཨ་སེན་སིའི་མཚན་ཉིད་རིག་པའི་སློབ་གླིང་འཚོག་མ་བཅུག
སྤྱི་ལོའི་དུས་རབས་གསུམ་པ་ནས། པར་སིག་གོང་མའི་རྒྱལ་ཁབ་ནི་བྷའེ་ཙན་ཐེམ་
གོང་མའི་རྒྱལ་ཁབ་ཀྱི་དགྲ་བོ་ཆེ་ཤོས་སུ་གྱུར། རྒྱལ་ཁབ་འདི་གཉིས་བར་ལ་འཁྲུག་རྩོད་
ལན་མང་པོ་བྱུང་བས། ཨེ་ཞ་ཡ་མའེ་ཎ། སེ་རེ་ཡ། ཨེ་ཇིབ་ཀྱི་མི་རྣམས་ཟིང་འཁྲུག་གི་སྡུག་
བསྔལ་ཆེན་པོས་མནར། སྤྱི་ལོའི་དུས་རབས་དང་པོར། ཡུལ་འདི་དག་གི་ཤེས་རིག་གི་ཚད་
མཐོན་པོར་སླེབས་ཡོད་ཅིང་། མི་གྲངས་མང་ཞིང་འཚོ་བའང་སྐྱིད་པོར་ཡོད་ནའང་། དེའི་
རྗེས་ནས་ཟིང་འཁྲུག་མང་པོ་དང་དཔྱ་ཁྲལ་ལྗིད་མོ། འཕྲོག་བཅོམ་ལན་མང་པོ་བྱུང་བ་
སོགས་ཀྱིས། འབྱོར་པས་ཕྱུག་པའི་ཡུལ་གྲུ་འདི་དག་རིམ་གྱིས་ཉམས་པར་བྱས་ཏེ། མཐར་
གྲོང་ཁྱེར་གྱི་གྱང་རོ་དང་གྲོང་ཁྱིམ་ཐར་ཐོར་ཙམ་ལས་མ་ལུས། ཟིང་འཁྲུག་གི་གནོད་སྐྱོན་
ཤིན་ཏུ་ཆེ་བའི་དུས་སྐབས་འདིར། ཨེ་ཇིབ་ཀྱི་གནས་ཚུལ་ནི་ཡུལ་གཞན་ལས་ཅུང་དགའ་
བར་མངོན། གྲོང་ཁྱེར་ཨ་ལི་ཁ་གཟན་དྷའི་ཚོང་ལས་སྔར་ལས་ཇེ་སྡུག་ཏུ་འགྲོ་བཞིན་ཡོད་
ནའང་། ཤར་ནུབ་ཀྱི་ཚོང་པའི་འདུ་འགོད་སྔར་བཞིན་ཆེ།
དམག་འཁྲུག་གིས་མནར་ཞིང་ཉམས་པའི་གོང་མའི་རྒྱལ་ཁབ་འདི་གཉིས་ཀྱི་ཚན་
རིག་དང་ཆབ་སྲིད་དང་མཚན་ཉིད་རིག་པ་དག་རིམ་གྱིས་ཉམས། ཨ་སེན་སིའི་མཚན་
ཉིད་རིག་པའི་མཁས་པ་རྣམས་ཀྱིས། དད་སྟོབས་ཚད་མེད་ཀྱིས་གནའ་བོའི་ཡིག་ཆ་རྣམས་
སྲུང་སྐྱོབ་ཅི་ཐུབ་བྱས་ཀྱང༌། མཐར་རྗ་སི་དྷི་ནེན་དང་པོས་དྲག་གནོན་བྱས། སྐབས་འདིའི་
སྤྱི་ཚོགས་སུ། ཡིག་ཆ་དེ་དག་ལས་བསྟན་པའི་འཚོལ་ཞིབ་ཀྱི་སྤོབས་པ་དང་སྨྲ་བརྗོད་རང་
དབང་གི་སྙིང་སྟོབས་དེ། རྒྱུན་འཛིན་བྱེད་ཕོད་མཁན་གཅིག་ཀྱང་མ་བྱུང༌། གནས་ཚུལ་
འདི་འདྲ་བྱུང་བ་ནི། སྐབས་འདིའི་སྤྱི་ཚོགས་དང་ཆབ་སྲིད་ཡམ་ཡོམ་ཆེ་བའི་དབང་གིས་
ཡིན་ནོ། ། གཞན་ཡང་། སྐབས་འདིའི་པར་སིག་གོང་མའི་རྒྱལ་ཁབ་དང་བྷའེ་ཙན་ཐེམ་གོང་
མའི་རྒྱལ་ཁབ་ཏུ། གཞན་ལུགས་འགོག་ཅི་ཐུབ་བྱས་ནས་སོ་སོས་རང་གི་གྲུབ་མཐའ་གསར་
པ་སྤེལ། གྲུབ་མཐའ་གསར་པ་འདིས་མིའི་བསམ་གཞིག་གི་རང་དབང་རབ་ཏུ་བཅོམ་པ་
ནི། སྐབས་འདིར་མིའི་རིགས་ཀྱི་ཤེས་བྱའི་རིག་གནས་འཁྲུགས་ཤིང་ཉམས་པར་གྱུར་པའི་རྒྱུ་
མཚན་ཡིན་ནོ། །
འཛམ་གླིང་གི་གནའ་བོའི་གོང་མའི་རྒྱལ་ཁབ་རྙིང་པ་རྣམས་ལ། ཆོས་ལུགས་མེད་
པའི་རྒྱལ་ཁབ་ཕལ་ཆེར་མེད། རྒྱལ་ཁབ་འདི་དག་གི་འབངས་ཀྱིས་ལྷའམ་ཡང་ན་ལྷ་དང་
མཉམ་པའི་གོང་མ་ཞིག་ལ་བཀུར་ཞིང་མཆོད་པས་འཚོ་བ་སྐྱེལ། དཔེར་ན་གོང་མ་ཨ་ལི་
ཁ་གཟན་དྷ་འདས་རྗེས་དེ་ལྷར་བཀུར་སྲོལ་བྱུང༌། རོམ་གྱི་གོང་མ་རྣམས་ཀྱང་ལྷར་བཀུར་
ནས་མཆོད་ཅིང་། དེར་མཆོད་ཁང་དང་མཆོད་ཁྲི་བཞེངས་ཏེ། ལྷ་འདི་དག་ལ་མཆོད་མིན་
ནི་རོམ་གོང་མའི་རྒྱལ་ཁབ་ལ་བློ་དཀར་མིན་མཚོན་བྱེད་བྱ་བ་ལྟ་བུའོ། ། གནའ་བོའི་མཆོད་
སྦྱིན་བྱེད་སྲོལ་ནི་ཕྱི་ཚུལ་གྱི་ཆོ་ག་ཙམ་ཡིན་པས་མིའི་བློ་ཁ་གཏིང་ནས་བསྒྱུར་མ་ནུས། དེ་
ནི་མི་ཞིག་གི་སེམས་སུ་ཅི་ཞིག་སྒོམ་པ་དང་ཁ་ནས་ཅི་ཞིག་སྨྲ་བ་ནི་མི་དེའི་རང་དབང་
ཡིན་པའི་ཕྱིར་རོ། །
འོན་ཀྱང་ཡེ་ཤུའི་ཆོས་ཀྱིས་མཚོན་པའི་ཆོས་ལུགས་གསར་པ་རྣམས་ཀྱིས། ཆོས་
འབངས་ཀྱིས་ལྷ་ལ་ཕྱི་ཚུལ་གྱིས་བཀུར་བའི་རྣམ་པ་ཙམ་གྱིས་མི་ཆོག་པར། ནང་གི་སེམས་
གཙོ་བོར་བྱས་ཏེ། རང་གི་ལྷ་ལ་སེམས་ཀྱི་གཏིང་ནས་དད་ཅིང་བཀུར་དགོས་པར་འདོད།
འདིའི་རྐྱེན་གྱིས་སྐབས་འདིར་དད་པའི་ངོ་བོ་ཅི་ཡིན་ལ་ལྟ་བ་མ་མཐུན་པས་རྩོད་པ་མང་
དུ་བྱུང༌། སྐབས་འདིའི་ཆོས་ལུགས་གསར་པ་མཐའ་དག་ལ་ལྟ་བ་གཙོ་བོ་བྱེད་པས། “དམ་
པའི་ཆོས” ཞེས་པའི་ཐ་སྙད་བྱུང་། དམ་པའི་ཆོས་ལ་མིའི་ལུས་ངག་ཡིད་གསུམ་སྡོམ་བྱེད་
ཀྱི་འདུལ་ཁྲིམས་དམ་པོ་བཅས་ཡོད། དམ་པའི་ཆོས་ཀྱི་འདུལ་ཁྲིམས་ལྟར་ན། གལ་སྲིད་མི་
ཞིག་གི་ལྟ་བ་ལོག་ནས། ལྟ་ལོག་དེ་མི་གཞན་ལ་སྤེལ་ན། མི་དེ་རྒྱུན་ཤེས་དང་འགལ་བ་མ་
ཟད། ཀུན་སྤྱོད་ཀྱི་ཉེས་དམིགས་ཆེན་པོ་བསགས་པས། དེའི་རྣམ་ཤེས་འདྲེན་ཐབས་མེད་
པར་འདོད།
སྤྱི་ལོའི་དུས་རབས་གསུམ་པར། ཨར་དྷཱ་ཞེར་དང་པོས་སཱ་སཱ་ནེད་གོང་མའི་རྒྱལ་ཁབ་
བཙུགས། སྤྱི་ལོའི་དུས་རབས་བཞི་པར། ཁན་སི་ཐན་ཐེན་གྱིས་རོམ་གོང་མའི་རྒྱལ་ཁབ་སླར་
གསོ་བྱས། ཨར་དྷཱ་ཞེར་དང་པོ་དང་ཁན་སི་ཐན་ཐེན་གྱིས། ཆོས་ལུགས་ཀྱི་ཚོགས་པ་ནས་
མི་སེར་གྱི་བསམ་བློར་དབང་སྒྱུར་བའི་ཐབས་ཤེས་གསར་པ་རྙེད་དེ། དེ་གཉིས་ཀྱིས་ཆོས་
ལུགས་ནི་ཆབ་སྲིད་སྐྱོང་བྱེད་ཀྱི་ལག་ཆ་བྱས། སྤྱི་ལོའི་དུས་རབས་བཞི་པའི་དུས་མཇུག་ཏུ
གོང་མའི་རྒྱལ་ཁབ་འདི་གཉིས་ཀྱིས་ཆོས་ལུགས་བཅོས་བསྒྱུར་དང་སྨྲ་བརྗོད་རང་དབང་
ལ་བཀག་འགོག་ཅི་རིགས་བྱས། པར་སིག་ཏུ་གཟོ་རོ་སི་དྷའི་ཆོས་སམ་མེ་མཆོད་པ་ཞེས་
པའི་ཆོས་ལུགས་རྙིང་པ་ཞིག་ཡོད། ཆོས་ལུགས་འདི་ལ་རང་གི་ལྷ་ཁང་དང་མཆོད་དཔོན་
ཡོད་ཅིང༌། མཆོད་ཁྲི་ཆེན་པོར་མེ་ཆེན་པོ་འབུད་སྲོལ་ཞིག་ཀྱང་བྱུང་། ཨར་དྷཱ་ཞེར་ཆོས་
འདི་ལ་ཤིན་ཏུ་དད་པས། དེ་རང་གི་རྒྱལ་ཁབ་ཀྱི་ཆོས་ལུགས་བྱས།
སྤྱི་ལོ277ལོར། མེ་ནེའི་ཆོས་ཀྱི་སྲོལ་འབྱེད་མེ་ནེ་ཞེས་པར་སྲོག་ཁྲིམས་བཅད་དེ།
རྒྱངས་ཤིང་དུ་འཛེར་མས་བཏབ་ནས་བསད་ཅིང་པགས་པའང་བཤུས། ཁན་སི་ཐན་ཐེ་ནོ་
ཕོལ་དུའང༌། ཡེ་ཤུའི་རིང་ལུགས་པ་མ་ཡིན་པའི་ཕྱི་པ་མཐའ་དག་བཟུང་ནས་བསད། ཡེ་
ཤུའི་རིང་ལུགས་པས་མེ་ནེའི་ཆོས་ལ་དྲག་གནོད་བྱེད་དོན་ནི། མེ་ནེའི་རིང་ལུགས་པའི་ལྟ་
བས་ཡེ་ཤུའི་ཆོས་ལ་གནོད་པ་ཆེན་པོ་བཟོས་པས་ཡིན་ནོ། །མེ་མཆོད་པས་ཀྱང་རང་གི་ལྟ་
གྲུབ་གཙང་མ་དེ་ཡེ་ཤུའི་ཆོས་ཀྱི་དྲི་མས་བསླད་པར་འདོད། ཆོས་ལུགས་བར་གྱི་འགལ་བ་
འདིའི་དབང་གིས། སྐབས་འདིའི་མི་རྣམས་ལ་ཆོས་ལུགས་ཀྱི་ལྟ་བར་དོགས་པ་ཆེན་པོ་སྐྱེས།
ཆོས་ལུགས་རྣམས་ཁ་མི་འཆམ་རྟ་གཡག་མགོ་སྦྲེལ་བྱས་པ་ལྟ་བུའི་དུས་སྐབས་འདིར། ཚན་
རིག་གི་འོད་སྣང་དཀར་པོ་དེ་མོག་པོར་བྱས། ཚན་རིག་འཕེལ་རྒྱས་འགྲོ་དགོས་ན། བསམ་
བློའི་རང་དབང་ཡོད་དགོས་པ་ནི་སྔོན་འགྲོའི་ཆ་རྐྱེན་ཡིན་ཡང༌། སྐབས་འདིར་མི་ལ་
བསམ་གཞིག་བྱེད་པའི་རང་དབང་གཏན་ནས་མེད་དོ། །
དུས་འདིའི་སྐབས་སུ། བྷའེ་ཙན་ཐེམ་འཁྲུག་ལོང་གིས་མནར་ཞིང་། རྒྱལ་ཁམས་
གདུག་སྤྱོད་དང་ཆོས་ལོག་གིས་གང་སྟེ། སྒྲུང་གཏམ་འཇིགས་སུ་རུང་བ་ཞིག་གི་རི་མོ་
ལྟར་སྣང་ཡུལ་ཀུན་ལ་བདེ་བ་དང་ལེགས་པའི་ཆ་ཅུང་ཟད་ཀྱང་ཡོད་པ་མ་ཡིན་ནོ། །བྱང་
ཕྱོགས་ཀྱི་ཀླ་ཀློའི་དཔུང་ཕྱིར་ལྡོག་པའི་ཚེ། པར་སིག་གོང་མའི་རྒྱལ་ཁབ་དང་བྷའེ་ཙན་ཐེམ་
གོང་མའི་རྒྱལ་ཁབ་ཀྱིས། ཨེ་ཞ་ཡ་མའེ་ཎ་དང་སེ་རེ་ཡའི་ཡུལ་བརྩད་ནས་འཐབ་རྩོད་ཁྱོད་
ཤི་ང་གསོན་བྱས་པས། ཡུལ་འདིའི་མི་མང་འཚོ་ཐབས་དང་བྲལ་བར་བྱས། སྐབས་འདིར་
རྒྱལ་ཁབ་འདི་གཉིས་བརྒྱ་ལ་མཉམ་འབྲེལ་བྱེད་ཐུབ་ཀྱང་། འདི་གཉིས་ཀྱིས་བྱང་ཕྱོགས་ཀྱི་
ཀླ་ཀློ་ཟློག་ཅིང་གོང་མའི་རྒྱལ་ཁབ་ཀྱི་སྔར་གྱི་ཕུན་ཚོགས་སླར་གསོ་བྱེད་མི་ནུས། གོང་མའི་
རྒྱལ་ཁབ་འདི་གཉིས་ཀྱི་བར་གྱི་ཡུལ་དུ་ཏུ་རུ་ཁའི་མི་རིགས་ཀྱང་གནས། ཏུ་རུ་ཁ་པ་རྣམས་
ཐོག་མར་པར་སིག་གོང་མའི་རྒྱལ་ཁབ་དང་བྷའེ་ཙན་ཐེམ་གོང་མའི་རྒྱལ་ཁབ་ལ་མནའ་
འབྲེལ་བྱས་ནས་བསྡད། སྤྱི་ལོའི་དུས་རབས་དྲུག་པར། བྷའེ་ཙན་ཐེམ་གྱི་རྗ་སི་དྷི་ནེན་དང་
པར་སིག་གི་ཁོ་སི་རོའེ་སི་གཉིས་པ་དགྲ་རུ་ལངས། སྤྱི་ལོའི་དུས་རབས་བདུན་པའི་དུས་
འགོར། བྷའེ་ཙན་ཐེམ་གྱི་གོང་མ་ཧེ་རཱ་ཁི་ལེ་ཡ་སི་དང་པར་སིག་གོང་མའི་རྒྱལ་ཁབ་ཀྱི་ཁོ་
སི་རོའེ་སི་གཉིས་དགྲར་ལངས་ཏེ་སྟག་སེང་ཁ་སྤྲོད་དུ་བསྡད།
ཧེ་རཱ་ཁི་ལེ་ཡ་སི་ཁྲིར་མ་འཁོད་གོང་དུ( སྤྱི་ལོ610ལོ)། ཁོ་སི་རོའེ་སི་གཉིས་པ་
མངའ་ཐང་ཆེ་བས། འདིས་ཨན་ཐེ་འོ་ཁ། དྷ་མཱ་སི་ག་སི། རྗ་རུ་སཱ་ལམ་རྣམས་མངའ་འོག་
ཏུ་བཅུག། དེའི་འཕྲོར་ཨེ་ཞ་ཡ་མའེ་ཎའི་ཡུལ་གྱི་ཁན་སི་ཐན་ཐེ་ནོ་ཕོལ་དང་ཁ་གཏད་དུ་
གནས་པའི་ཆལ་སེ་དྷུན་བླངས། སྤྱི་ལོ619ལོར་ཨེ་ཇིབ་དབང་དུ་བསྡུས། དེ་ནས་མ་འགོར་
བར་ཧེ་རཱ་ཁི་ལེ་ཡ་སིས་ཕྱིར་རྒོལ་བྱས། སྤྱི་ལོ627ལོར། པར་སིག་གི་དཔུང་གིས་སྔར་བཞིན་
ཆལ་སེ་དྷུན་བསྲུངས་ཡོད་ཀྱང༌། ཧེ་རཱ་ཁི་ལེ་ཡ་སིའི་དཔུང་གིས་ནེ་ནེ་ཝེའི་པར་སིག་གི་
སྲུང་དམག་ཆམ་ལ་ཕབ། སྤྱི་ལོ628ལོར། ཁོ་སི་རོའེ་སི་གཉིས་པ་རང་གི་སྲས་ཁཱ་ཝ་དྷས་
བཀྲོངས།སྐབས་འདིར་རྒྱལ་ཁབ་འདི་གཉིས་ཀའི་སྟོབས་ཉམས་པས་འཁྲུག་རྩོད་རེ་ཞིག་ཞི།
དེ་ནས་མ་འགོར་བར། པར་སིག་དང་བྷའེ་ཙན་ཐེམ་བར་གྱི་དམག་འཁྲུག་མཐའ་མ་
དེ་བྱུང་། འཐབ་ཡུན་རིང་ཞིང་འཐབ་དོན་གྱི་སྙིང་པོ་ཅི་ཡང་མེད་པའི་འཐབ་འཁྲུག་ནི།བྱེ་
ཐང་ནས་བྱེ་མའི་རླུང་འཚུབ་ཆེན་པོ་ཞིག་བྱུང་བས་མཇུག་བསྡུས་སོ། །
གོང་མ་ཧེ་རཱ་ཁི་ལེ་ཡ་སིས་སེ་རེ་ཡ་སླར་གསོ་བྱེད་བཞིན་པའི་སྐབས་ལ། དྷ་མཱ་སི་ག་
སིའི་ལྷོ་ཕྱོགས་བྷོ་སི་ཐྲའི་གཡུལ་སར་འཕྲིན་ཡིག་ཅིག་འབྱོར། འཕྲིན་ཡིག་འདི་ཨ་རབ་ཀྱི་ཡི་
གེས་བྲིས་ཤིང་སི་མེ་ཐེ་ཁའི་སྐད་ཡིན་པས་གོ་ཧ་ཅང་དཀའ། འཕྲིན་ཡིག་འདིའི་བརྗོད་དོན་
ལོ་ཙཱ་པས་གོང་མ་ལ་བསྒྱུར་བ་ཡིན་ཤས་ཆེ། འཕྲིན་ཡིག་སྐུར་མཁན་གྱི་མིང་ལ “ལྷ་ཡི་
མངོན་ཤེས་ཅན་སྦྲང་རྩིའི་བློ་གྲོས” ཞེས་བཀོད་ཡོད། སྦྲང་རྩིའི་བློ་གྲོས་ཞེས་པས་འཕྲིན་དུ།
ཧེ་རཱ་ཁི་ལེ་ཡ་སི་ལ་ལྷ་ཡང་དག་གཅིག་པུ་ལ་དད་གུས་བྱ་དགོས་ཚུལ་དང་། ལྷ་ཡང་དག་
དེ་སྐྱབས་སུ་བསྟེན་དགོས་ཚུལ་བཤད་ཡོད། འདིར་གོང་མས་ལན་ཅི་བཏབ་ལོ་རྒྱུས་ཡིག་
རིགས་ལས་མ་རྙེད།
དེ་དང་དུས་མཚུངས་སུ། ཐེ་སེ་ཧྥུན་ལ་བཞུགས་པའི་ཁཱ་ཝཱ་དྷེ་ལའང་འཕྲིན་ཡིག་དེ་
ལྟ་བུ་ཞིག་འབྱོར་བར། ཁཱ་ཝཱ་དྷེས་བལྟས་རྗེས་ཤིན་ཏུ་ཁྲོས་ཏེ། འཕྲིན་ཡིག་བཤགས་ནས་
འཕྲིན་པ་བདས།
སྦྲང་རྩིའི་བློ་གྲོས་བྷེ་དྷུ་ཝེན་པའི་དཔོན་པོ་ཞིག་ཡིན། ཁོ་སྐབས་དེར་སུས་ཀྱང་དོ་
སྣང་མི་བྱེད་པའི་བྱེ་ཐང་གི་གྲོང་རྡལ་ཆུང་ངུ་མེ་དྷི་ནཱ་ཞེས་པར་བཞུགས་དེ། “ལྷ་ཡང་
དག་གཅིག་པུ” བཀུར་བའི་ཆོས་གསར་པ་ཞིག་སྤེལ་བཞིན་ཡོད།
ཁཱ་ཝཱ་དྷེའི་རྣམ་འགྱུར་མི་ལེགས་པ་དེ་སྦྲང་རྩིའི་བློ་གྲོས་ཀྱིས་ཐོས་པའི་དུས་སུ། སྦྲང་
རྩིའི་བློ་གྲོས་ཀྱིས “ལྷ་ཡང་དག་ལགས། དེ་ལྟར་ལགས་ན། ཁཱ་ཝཱ་དྷེས་ཀྱང་རང་གི་རྒྱལ་ཁབ་
བརླག་པར་གྱུར་ཅིག” ཅེས་དམོད་བོར་བར་གྲགས།

ལེའུ་ཞེ་གཉིས་པ། ཀྲུང་གོའི་སུའེ་ཐང་གི་དུས་སྐབས།

སྤྱི་ལོའི་དུས་རབས་ལྔ་པ་ནས་དུས་རབས་བརྒྱད་པའི་བར་གྱི་ལོ་བཞི་བརྒྱའི་རིང་
ལ། ཨ་ཐེ་ལཱའི་ཧོར་དམག་གིས་ཐོགས་དྲངས་ཏེ། འབྲོག་པ་རྣམས་ནུབ་ཕྱོགས་སུ་མུ་མཐུད་
ནས་ཞུགས། མཐར་སོག་པོ་རྣམས་ཀྱིས་ཧྥེན་ལན། ཨེ་སི་དྷོ་ནེ་ཡ། བྷོ་གྷེ་རེ་ཡ། ཧང་གྷ་རི་
སོགས་ཡུལ་གྲུ་དུ་མ་བཟུང་ནས་གཞིས་ཆགས། འདི་ཚོའི་སྐད་ནི་ཏུ་རུ་ཁའི་སྐད་དང་འདྲ་
པོར་གྱུར་ཏེ། དེང་སང་ཡང་ཡུལ་འདི་དག་ལ་རུས་རྒྱུད་མ་ཉམས་པར་གནས། ཏུ་རུ་ཁ་པའི་
རིགས་ལས་ཁ་ཤས་ཤིག་བྷོ་གྷེ་རེ་ཡའི་ཡུལ་དུ་གནས་པ་དེ་དག་གི་སྐད་ནི་ཨརྱའི་སྐད་དུ་
གྱུར། དུས་རབས་དུ་མའི་སྔོན་དུ།སི་མེ་ཐེ་ཁ་དང་ཨེ་ཇིའི་རིག་གནས་ལ་ཨརྱའི་ཤུགས་རྐྱེན་
ཞུགས་པ་ལྟར། ཡོ་རོབ་གླིང་དང་པར་སིག་དང་རྒྱ་གར་གྱི་ཨརྱའི་རིག་གནས་ལའང་སོག་
ཞད་ཆེན་པོ་འདྲེས།
ཏུ་རུ་ཁ་པས་ཨེ་ཞ་ཡ་དབུས་མའི་ཆ་ལ་གནས་གཞི་བརྟན་པོར་བཟུང་། པར་སིག་
ཏུ་ཏུ་རུ་ཁ་པ་མི་ཉུང་བས་དཔོན་པོའི་གོ་གནས་ཐོབ་ཅིང༌། འགའ་ཞིག་པར་སིག་གི་གླས་
དམག་གི་དཔུང་དུའང་ཞུགས། སྐབས་འདིར་ཕཱ་སི་ཡ་པ་དག་གིས་པར་སིག་པའི་སྲོལ་
བསྐྱངས་པས་པར་སིག་གི་ལུགས་སུ་ཐིམ་སྟེ། ཕཱ་སི་ཡ་པ་རྣམས་ལོ་རྒྱུས་ཀྱི་གར་སྟེགས་ནས་
གར་སོང་རྗེས་མེད་དུ་གྱུར།ཨེ་ཞ་ཡ་དབུས་མའི་ཨརྱའི་རིགས་རྒྱུད་ཆད་ཅིང༌། དེའི་ཚབ་ཏུ་
ཏུ་རུ་ཁ་པ་རྣམས་ཞུགས། འདིའི་སྐབས་སུ། ཀྲུང་གོ་དང་མཚོ་ཁཱ་སི་ཕེང་བར་གྱི་ཨེ་ཞ་ཡའི་
ཡུལ་གྲུ་ཀུན་ལ་ཏུ་རུ་ཁ་པས་དབང་བསྒྱུར།
སྤྱི་ལོའི་དུས་རབས་གཉིས་པའི་དུས་མཇུག་ཏུ། འཛམ་གླིང་དུ་ནད་ཡམས་ཆེན་པོ་
བྱུང་བས། རོམ་གོང་མའི་རྒྱལ་ཁབ་ཉམ་དམས་སུ་བཏང་བ་མ་ཟད། ཀྲུང་གོའི་རྒྱལ་རབས་
ཧན་ཡང་རིམ་གྱིས་རྒུད་ཅིང་ཀྲུང་གོ་སིལ་བུར་ཐོར་ཏེ། ཧོར་དམག་གིས་ཀྲུང་གོར་འཇུག་
པའི་གླགས་རྙེད། ཧོར་དམག་གིས་ཀྲུང་གོར་བཙན་འཛུལ་ཡང་ཡང་བྱས་པས། ཀྲུང་གོའི་
སྤྱི་ཚོགས་ལ་ཟིང་ཆ་ཆེན་པོ་བྱུང༌། ཀྲུང་གོ་ནི་ཡོ་རོབ་གླིང་ལས་ཉམས་གསོ་བྱུང་བ་ཤིན་
ཏུ་མྱུར། སྤྱི་ལོའི་དུས་རབས་དྲུག་པའི་དུས་མཇུག་ཏུ། རྒྱལ་རབས་སུའེ་ཡིས་ཀྲུང་གོ་གོང་བུ་
གཅིག་གྱུར་བྱས། བྷའེ་ཙན་ཐེམ་དུ་གོང་མ་ཧེ་རཱ་ཁི་ལེ་ཡ་སིས་སྲིད་སྐྱོང་བའི་དུས་སུ། རྒྱལ་
རབས་སུའེ་ནུབ་ནས་རྒྱལ་རབས་ཐང་གི་འགོ་ཚུགས་ཡོད། རྒྱལ་རབས་ཐང་གི་སྐབས་སུ་
ཀྲུང་གོ་ལ་དར་རྒྱས་ཆེན་པོ་བྱུང༌།
སྤྱི་ལོའི་དུས་རབས་བདུན་པ་ནས་དགུ་པའི་རིང་དུ། ཀྲུང་གོ་ནི་འཛམ་གླིང་དུ་
ཤེས་རིག་ཆེས་དར་བ་དང་སྤྱི་ཚོགས་ཆེས་བདེ་བའི་རྒྱལ་ཁབ་ཏུ་གྱུར། རྒྱལ་རབས་ཧན་
གྱིས་ཀྲུང་གོའི་མངའ་ཁོངས་བྱང་ཕྱོགས་སུ་བསྐྱེད། རྒྱལ་རབས་སུའེ་དང་ཐང་གཉིས་ཀྱིས་
ཀྲུང་གོའི་ལྷོ་ཕྱོགས་སུ་ཤེས་རིག་སྤེལ། ཀྲུང་གོའི་དེང་སང་གི་མངའ་ཁོངས་ཕལ་ཆེ་བ་ནི་
དུས་འདི་ནས་བྱུང་བ་རེད། སྐབས་དེར་ཀྲུང་གོས་ཏུ་རུ་ཁའི་ཚོ་བ་མང་པོ་མངའ་རིས་སུ་
བསྡུས་ཏེ། ཀྲུང་གོའི་མཐའ་མཚམས་ཨེ་ཞ་ཡ་དབུས་མའི་པར་སིག་དང་མཚོ་ཁཱ་སི་ཕེང་
ལ་གཏུགས།
སྐབས་འདིའི་ཀྲུང་གོ་དང་སྔོན་གྱི་རྒྱལ་རབས་ཧན་བར་ལ་ཁྱད་པར་ཆེན་པོ་ཡོད།
འདིའི་སྐབས་ཀྱི་ཀྲུང་གོ་ལ་རྩོམ་ལུགས་གསར་པ་བྱུང་ཞིང་། སྙན་ངག་དར་རྒྱས་ཆེན་པོ་
བྱུང་། ཐུབ་པའི་བསྟན་པའང་སྐབས་འདིར་ཀྲུང་གོ་ལ་ཤིན་ཏུ་དར་ཏེ། ཀྲུང་གོའི་མཚན་
ཉིད་རིག་པའི་ལྟ་བ་དང་ཆོས་ཀྱི་ལྟ་གྲུབ་ལ་འགྱུར་བ་བྱུང༌། སྐབས་འདིར་ཀྲུང་གོའི་སྤྱི་
ཚོགས་སྤྱི་ལ་ཡར་རྒྱས་ཆེན་པོ་བྱུང་ཞིང༌། ཁྱད་པར་སྒྱུ་རྩལ་དང་ལག་རྩལ་གྱི་ཆ་ལ་འཕེལ་
རྒྱས་ཆེན་པོ་བྱུང༌། ཀྲུང་གོའི་ཇ་འཐུང་བ། ཤོག་བུ་བཟོ་བ། པར་འདེབས་པའི་སྲོལ་ཡང་
སྐབས་འདིར་བྱུང་བ་ཡིན། ཡོ་རོབ་གླིང་དང་ཨེ་ཞ་ཡ་ནུབ་མའི་མི་གྲངས་གློ་བུར་ཉུང་བར་
གྱུར་ཏེ། མི་རྣམས་རྩྭའི་སྤྱིལ་བུ་དང་ལྕགས་རི་མཐོན་པོས་བསྐོར་བའི་གྲོང་རྡལ་ལ་གནས་
བཅས་ཤིང༌། ཁག་ཅིག་གྲོང་གསེབ་འཇིགས་སུ་རུང་བར་སྦས་ནས་སྡོད་དགོས་བྱུང་བའི་
དུས་ལ། ཀྲུང་གོའི་འབངས་ནི་ཁྲིམས་ལ་གནས་ཤིང་བདེ་ཞིང་སྐྱིད་པར་འཚོ་བའི་གོ་སྐབས་
བྱུང༌། ནུབ་གླིང་པའི་རྣམ་རིག་ཆོས་ལུགས་ཀྱི་དྲ་བས་བཅིངས་པའི་སྐབས་འདིར། ཀྲུང་གོའི་
སྐྱེ་བོའི་བསམ་བློ་འཆིང་བ་དང་བྲལ་ཞིང་གུ་ཡངས་པ་དང་། བྱ་བའི་གནས་ལ་རྣམ་པར་
དཔྱོད་པའི་འཇུག་པ་ཤིན་ཏུ་མྱུར།
སྤྱི་ལོ627ལོར། གྲོང་ཁྱེར་ནེ་ནེ་ཝེ་ལ་བྷའེ་ཙན་ཐེམ་གྱི་གོང་མ་ཧེ་རཱ་ཁི་ལེ་ཡ་སིས་པར་
སིག་གི་དཔུང་ཆེན་པོ་ཆམ་ལ་ཕབ། ལོ་འདིར་རྒྱལ་རབས་ཐང་གི་རྒྱལ་པོའི་ཐོག་མ་ཐང་
ཐེ་ཙུང་ཁྲི་ལ་བཀོད། ཧེ་རཱ་ཁི་ལེ་ཡ་སིས་བཏང་བའི་ཕོ་ཉ་དང་གོང་མ་ཐང་ཐེ་ཙུང་མཇལ་
འཕྲད་བྱུང་། བྷའེ་ཙན་ཐེམ་གྱིས་ཕོ་ཉ་བཏང་ནས་ཐང་ལ་མནའ་འབྲེལ་བྱེད་དོན་ནི། པར་
སིག་ལ་རྒོལ་བའི་འཐབ་ཇུས་ཤིག་ཡིན་པར་མངོན། སྤྱི་ལོ635ལོར། པར་སིག་གོང་མའི་རྒྱལ་
ཁབ་ཀྱིས་ཡེ་ཤུའི་ཆོས་པ་འགའ་ཞིག་ཀྲུང་གོ་ལ་བཏང༌། ཆོས་པ་འདི་དག་གིས་གོང་མ་ཐང་
ཐེ་ཙུང་ལ་ཞུས་དོན་ལྟར་ཀྲུང་གོར 《དམ་པའི་གསུང་རབ》 འཆད་ཉན་བྱ་བའི་གནང་
བ་ཐོབ་ཅིང་། ཐང་ཐེ་ཙུང་རང་གིས་ཀྱང 《དམ་པའི་གསུང་རབ》 ཀྱི་རྒྱ་ཡིག་གི་འགྱུར་ལ་
གཟིགས་པར་གྲགས། མི་རིང་བར་ཐང་ཐེ་ཙུང་གིས་ཡེ་ཤུའི་ཆོས་ལུགས་སྤེལ་བའི་བཀའ་ཕབ་
སྟེ། ཀྲུང་གོར་ཡེ་ཤུའི་རིང་ལུགས་པའི་འདུ་ཁང་དང་སྒྲུབ་ཁང་བཞེངས་ཆོག་པར་བྱས།
སྤྱི་ལོ628ལོར། སྦྲང་རྩིའི་བློ་གྲོས་ཀྱིས་ཀྱང་ཐང་ལ་ཕོ་ཉ་བཏང་སྟེ་ཐང་ཐེ་ཙུང་ལ་
མཇལ། སྦྲང་རྩིའི་བློ་གྲོས་ཀྱི་ཕོ་ཉ་རྣམས་ཚོང་གྲུ་ལ་བསྡད་དེ། ཨ་རབ་ནས་ཆས་ཤིང་རྒྱ་
གར་གྱི་མཚོ་མཐའ་བརྒྱུད་དེ་ཀོང་ཏུང་དུ་སླེབས། གོང་མ་ཐང་ཐེ་ཙུང་ནི་ཧེ་རཱ་ཁི་ལེ་ཡ་སི་
དང་ཁཱ་ཝཱ་དྷེ་ལྟ་བུ་མ་ཡིན་ཏེ། འདིས་ཕོ་ཉས་ཞུས་དོན་ཞིབ་མོར་ཉན་ཞིང༌། ཁ་ཆེའི་ཆོས་
ཀྱི་ལྟ་གྲུབ་ལ་མོས་གུས་ཆེན་པོ་ཡོད་པའི་ཚུལ་བསྟན་ནས། ཀོང་ཀྲོའུ་ལ་ཁ་ཆེའི་འདུ་ཁང་
བཞེངས་པར་མཐུན་རྐྱེན་སྦྱར། འདུ་ཁང་འདི་ད་དུང་ཡང་ཀོང་ཀྲོའུ་ལ་མ་ཉམས་པར་
གནས་ཤིང་། འཛམ་གླིང་གི་ཁ་ཆེའི་འདུ་ཁང་རྙིང་ཤོས་ཡིན་པར་གྲགས།

ལེའུ་ཞེ་གསུམ་པ། སྦྲང་རྩིའི་བློ་གྲོས་དང་ཁ་ཆེའི་ཆོས།

དུས་རབས་བདུན་པའི་དུས་འགོའི་འཛམ་གླིང་གི་གནས་ཚུལ་ལ་བརྟགས་ན། ཡོ་
རོབ་དང་ཨེ་ཞ་ཡ་ནི་མི་རིང་བར་སོག་པོའི་མངའ་འོག་ཏུ་འགྱུར་བ་ནི་ལོ་རྒྱུས་ཞིབ་འཇུག་
བྱེད་མཁན་མ་ཡིན་པ་ཞིག་གིས་ཀྱང་དཔོག་ཐུབ། སྐབས་འདིར་ཡོ་རོབ་ནུབ་མའི་རྒྱལ་ཁབ་
རྣམས་ལ་སྒྲིག་ཁྲིམས་འཛུགས་པ་དང༌། རྒྱལ་ཁབ་ཕན་ཚུན་བར་ལ་མནའ་འབྲེལ་བྱེད་པར་
གྲབས་བྱེད་མཁན་ཙམ་ཡང་མ་བྱུང་། པར་སིག་གོང་མའི་རྒྱལ་ཁབ་དང་བྷའེ་ཙན་ཐེམ་
གོང་མའི་རྒྱལ་ཁབ་བར་ལ་འཐབ་རྩོད་རྒྱུན་ཆད་མེད་པ་བྱུང་། རྒྱ་གར་གྱི་མངའ་ཐང་ཤིན་
ཏུ་ཉམས་ཤིང་རྒྱལ་ཁབ་སིལ་བུར་འཐོར་བར་ཉེ། ཀྲུང་གོའི་སྟོབས་ཤུགས་ཤིན་ཏུ་ཆེ་བས་ཕྱི་
ཕྱོགས་ལ་མངའ་ཁོངས་རྒྱ་སྐྱེད་བྱས། ཀྲུང་གོའི་མི་གྲངས་ནི་ཡོ་རོབ་གླིང་གི་སྤྱིའི་མི་གྲངས་
ལས་ཀྱང་མང་ཤས་ཆེ། ཨེ་ཞ་ཡ་དབུས་མའི་ཏུ་རུ་ཁ་པའི་སྟོབས་ཤུགས་རིམ་གྱིས་རྒྱས་པས།
ཏུ་རུ་ཁ་པས་ཀྱང་ཀྲུང་གོའི་རྒྱ་སྐྱེད་བྱེད་སྟངས་ཇི་ལྟ་བ་བཞིན་རྒྱ་སྐྱེད་བྱས། སྤྱི་ལོའི་དུས་
རབས་བཅུ་གསུམ་པར། ཞི་བདེ་རྒྱ་མཚོའི་མཚོ་མཐའ་ནས་ཆུ་བོ་དྷེ་ནེབ་བར་གྱི་ཡུལ་གྲུ་
ཀུན་སོག་པོའི་ཇིང་གིར་རྒྱལ་པོས་མངའ་འོག་ཏུ་བསྡུས། ཏུ་རུ་ཁའི་རྒྱལ་རབས་རིམ་བྱོན་
གྱིས་པར་སིག་དང་བྷའེ་ཙན་ཐེམ་གོང་མའི་རྒྱལ་ཁབ་ཡོངས་རྫོགས་དང༌། ཨེ་ཇིབ་དང་རྒྱ་
གར་གྱི་ཡུལ་གྲུ་ཕལ་ཆེ་བ་ལ་དབང་བསྒྱུར།
འོན་ཀྱང་ཨ་རབ་བྱེ་ཐང་དུ་མི་མངོན་པའི་སྟོབས་ཤུགས་ཆེན་པོ་ཞིག་ཡོད་པ་དང་།
ཡོ་རོབ་ལཱ་ཐེན་སྐད་སྨྲ་བའི་ཡུལ་ལ་ཉམས་པ་སླར་གསོ་འབྱུང་བཞིན་པའི་སྟོབས་ཤུགས་
ཆེན་པོ་ཞིག་ཡོད་པ་ནི་སུས་ཀྱང་མ་ཤེས། གནའ་སྔ་མོ་ནས་འཁྲུག་རྩོད་ཀྱིས་མནར་བའི་
འབྲོག་པ་ཉམ་ཆུང་དག་ཨ་རབ་ཕྱེད་གླིང་དུ་བྱོལ། ལོ་སྟོང་ཕྲག་གཅིག་གི་རིང་ལ། སི་མེ་ཐེ་
ཁ་པས་ཨ་རབ་ཕྱེད་གླིང་དུ་རྒྱལ་ཁབ་འཛུགས་མ་ཐུབ།
ཕྱིས་སུ་བྷེ་དྷུ་ཝེན་པ་རྣམས་སྟོབས་ཤུགས་ཆེ་བར་ཕྱིན་ཏེ། ལོ་བརྒྱའི་རིང་ཙམ་ལ་
འཕེལ་རྒྱས་ཆེན་པོ་བྱུང༌། བྷེ་དྷུ་ཝེན་པས་སི་ཕེན་ནས་ཀྲུང་གོའི་བར་གྱི་ཡུལ་གྲུ་མཐའ་དག་
དབང་དུ་བསྡུས་ནས། རང་གི་སྐད་དང་རིག་གནས་རྒྱ་ཆེར་སྤེལ། འདི་ཚོའི་ཆོས་ལུགས་ཤིན་
ཏུ་དར་ཏེ། དེང་སང་ཡང་འཛམ་གླིང་གི་ཡུལ་གྲུ་མང་པོར་དར་བཞིན་ཡོད།
ཁ་ཆེའི་ཆོས་ཀྱི་སྟོན་པ་ལ་སྦྲང་རྩིའི་བློ་གྲོས་ཟེར། སྦྲང་རྩིའི་བློ་གྲོས་ཀྱིས་ཚོང་དཔོན་
ཞིག་གི་ཆུང་མ་ཡུགས་མོ་ཞིག་དང་ཁྱིམ་ཐབ་བྱས།ལོ་བཞི་བཅུར་མ་སོན་གོང་ལ་བྱ་བ་ཆེན་
པོ་གང་ཡང་མ་འགྲུབ་པས། ཁོང་ལ་དོ་སྣང་བྱེད་མཁན་མ་བྱུང་བར་མངོན། འོན་ཀྱང་ཁོང་
གཞོན་ནུའི་དུས་ནས་ཆོས་ལུགས་བགྲོ་གླེང་བྱ་བར་ཧ་ཅང་དགྱེས་པོ་ཡོད་པ་ཞིག་ཡིན་པར་
སྣང་། སྐབས་དེར་མ་ཁའི་ཡུལ་དུ “མ་ཁའི་རྡོ་ནག” ཅེས་པ་ཨ་རབ་ཡུལ་དུ་སྐད་གྲགས་
ཤིན་ཏུ་ཆེ་བའི་རྡོ་ཞིག་ཡོད་པ་དེ། མ་ཁ་པ་དག་གིས་མཆོད་པའི་རྟེན་གཙོ་བོར་བྱེད་པས།
མ་ཁ་ནི་ཆོས་ལོག་དར་བའི་གྲོང་ཁྱེར་དུ་བྱེད། མ་ཁ་ནི་ཁ་ཆེའི་ཆོས་པའི་གནས་ཆེན་གཙོ་
བོ་ཞིག་བྱེད་ཀྱང་། ཨ་རབ་ཕྱེད་གླིང་མ་ཁ་དང་བཅས་པར་གནས་པའི་མི་ཕལ་ཆེ་བ་ནི་ཡ་
ཧུ་དཱ་པ་ཡིན། ཨ་རབ་ཕྱེད་གླིང་གི་ལྷོ་ཕྱོགས་ཀྱི་མི་ཀུན་ཡ་ཧུ་དཱ་པའི་ཆོས་ལ་དད་ཅིང་། སེ་
རེ་ཡའི་ཡུལ་ལ་ཡེ་ཤུའི་རིང་ལུགས་པའི་འདུ་ཁང་ཡང་ཡོད།
སྦྲང་རྩིའི་བློ་གྲོས་ལོ་བཞི་བཅུར་སོན་པའི་ལོ་དེར། ཁོང་ལའང་ལོ1200སྔོན་གྱི་ཡ་ཧུ་
དཱ་པའི་མངོན་ཤེས་ཅན་ལྟ་བུའི་ལུང་སྟོན་ཐུབ་པའི་མངོན་ཤེས་ཐོབ་པར་གྲགས། སྦྲང་རྩིའི་
བློ་གྲོས་ཀྱིས་ཐོག་མར་རང་གི་ཆུང་མ་ལ་ཆོས་བསྟན་ཏེ། ཆུང་མར “ལྷ་ཡང་དག་གཅིག་
པུ” ལ་མོས་གུས་བྱ་བ་དང༌། ལས་ཇི་ལྟར་བྱས་པར་འབྲས་བུ་དེ་ལྟར་སྨིན་པའི་གནས་
ལུགས་གསུངས་སྐད། སྦྲང་རྩིའི་བློ་གྲོས་ཀྱི་ལྟ་བ་ལ། ཡ་ཧུ་དཱ་པ་དང་ཡེ་ཤུའི་ཆོས་ཀྱི་ཤུགས་
རྐྱེན་ཆེན་པོ་ཐེབས་ཡོད་པ་གདོན་མི་ཟའོ། །སྦྲང་རྩིའི་བློ་གྲོས་གཙོ་འཁོར་ཁྲོམ་ཆེན་པོར་
བྱོན་ནས་རང་གི་ལྟ་གྲུབ་དྲིལ་བསྒྲགས་བྱས། སྐབས་དེར་མ་ཁའི་ཡུལ་དུ་བེམ་ལྷའམ་འདྲ་
སྐུ་མཆོད་སྲོལ་དར་བ་ལ། ཁོང་གིས་རྒོལ་བ་ཆེན་པོ་བྱས། འོན་ཀྱང་མ་ཁ་པའི་འབྱོར་པའི་
ཡོང་འབབ་ནི་མཇལ་པ་མང་པོ་འོང་བར་རག་ལས་པས། འདྲ་སྐུ་མཆོད་སྲོལ་བཀག་ན་མ་
ཁ་པས་འབྱོར་པ་བསྒྲུབ་པར་གནོད་པ་ཆེ་བས། མ་ཁ་པས་སྦྲང་རྩིའི་བློ་གྲོས་ཀྱི་ལྟ་གྲུབ་ལ་
དགག་པ་ཆེན་པོ་བཏང་། མ་ཁ་པས་རྒོལ་བ་ཇི་ལྟར་བྱས་ཀྱང་སྦྲང་རྩིའི་བློ་གྲོས་དཔའ་མ་
ཞུམ་ཞིང༌། སྤོབས་པ་སྔར་ལས་ཆེ་བ་སྐྱེས་ནས་ལྷའི་གཟུགས་བརྙན་མཆོད་སྲོལ་ལ་དགག་
པ་མཐར་སྐྱེལ་བྱས། སྦྲང་རྩིའི་བློ་གྲོས་ཀྱིས། ཁོ་ནི་ལྷས་མངགས་པའི་མངོན་ཤེས་ཅན་ཆེས་
མཐའ་མ་དེ་ཡིན་ཞིང་། བསྟན་པར་བྱི་དོར་བྱ་རྒྱུ་ནི་ཁོའི་ལས་འགན་ཡིན་པ་དང༌། ཨེ་བྷ་
ར་ཧམ་དང་ཡེ་ཤུ་ནི་ཁོའི་སྔོན་དུ་བྱོན་པའི་སྟོན་པ་ཡིན་ཞིང་། ལྷ་ཡིས་ཁོ་མངགས་ནས་
ལྷའི་དགོངས་པ་འཇིག་རྟེན་དུ་སྤེལ་བར་བཏང་བ་ཡིན་ཞེས་གསུངས། སྦྲང་རྩིའི་བློ་གྲོས་
ཀྱིས་སྙན་ངག་མང་པོ་བརྩམས་ཏེ། སྙན་ངག་དེ་དག་ལྷའི་ཕོ་ཉས་ཁོང་ལ་གནང་བ་དང༌།
ཁོང་གིས་རྨི་ལམ་ཡ་མཚན་ཞིག་རྨིས་པར་རང་ཉིད་ལྷ་ཡུལ་དུ་སོང་བ་ན། ལྷ་ཡིས་རང་ལ་
གདམས་པ་ཁྱད་པར་ཅན་གནང་བར་གསུངས།
སྦྲང་རྩིའི་བློ་གྲོས་ཀྱི་གདུལ་བྱ་ཤིན་ཏུ་རྒྱས་པས། མ་ཁ་པ་རྣམས་སྦྲང་རྩིའི་བློ་གྲོས་ལ་
འཁོན་སེམས་སྔར་ལས་ཆེ་བར་གྱུར། མ་ཁ་པས་སྦྲང་རྩིའི་བློ་གྲོས་དགྲོང་བའི་ཇུས་བཤམས་
པ་ཁོང་གིས་ཐོས་པས། ཁོང་གྲོགས་དམ་པ་ཨ་བྷོ་བྷཱ་ཁར་དང་མཉམ་དུ་གྲོང་ཁྱེར་མེ་དྷི་ནཱ་
ལ་བྱོལ། མེ་དྷི་ནཱ་པ་རྣམས་སྦྲང་རྩིའི་བློ་གྲོས་ཀྱི་ཆོས་ལ་ཤིན་ཏུ་དད་པས། གྲོང་ཁྱེར་འདིར་
ཁོང་གི་རྗེས་འཇུག་མང་དུ་བྱུང༌། རྐྱེན་འདིའི་དབང་གིས་མ་ཁ་དང་མེ་དྷི་ནཱའི་བར་དམག་
འཁྲུག་ཆེན་པོ་བྱུང༌། མཐར་གྲོང་ཁྱེར་འདི་གཉིས་བར་ལ་འདུམ་བྱས་ནས་འཁྲུག་པའི་
མཚམས་བཅད། འཁྲུག་པ་ཞི་རྗེས་སུ།མ་ཁ་པས “ལྷ་ཡང་དག་གཅིག་པུ” ཁས་བླངས་ནས་
སྐྱབས་སུ་བསྟེན་ཁར། སྦྲང་རྩིའི་བློ་གྲོས་ཀྱང་མངོན་ཤེས་ཅན་ཡིན་པར་ཁས་བླངས། འདི་
ཚོས “ལྷ་ཡང་དག་གཅིག་པུ” སྐྱབས་སུ་བསྟེན་ཀྱང་། མ་ཁའི་གྲོང་ཁྱེར་དུ་སྔར་ཆོས་ལོག་
པ་ལྟར་རྡོ་ནག་མཇལ་ཆོག་པར་བྱས། སྦྲང་རྩིའི་བློ་གྲོས་ཀྱིས་མ་ཁའི་གྲོང་ཁྱེར་དུ་མཇལ་
སྐོར་བྱེད་སྲོལ་དེ་སྣུབ་མ་ཐུབ་ཀྱང་། ཁོང་གི “ལྷ་ཡང་དག་གཅིག་པུ” ཡི་བསྟན་པའི་རྩ་བ་
མ་ཁའི་ཡུལ་དུ་བརྟན་པོར་འཛུགས་ཐུབ་པ་བྱུང་ངོ་། ། སྤྱི་ལོ629ལོར། སྦྲང་རྩིའི་བློ་གྲོས་གྲོང་
ཁྱེར་མ་ཁ་ལ་ལོག་ནས་མ་ཁའི་རྒྱལ་པོ་བྱས། དེ་ནས་ལོ་གཅིག་འདས་རྗེས། སྦྲང་རྩིའི་བློ་
གྲོས་ཀྱིས་ཁཱ་ཝ་དྷ། ཧེ་རཱ་ཁི་ལེ་ཡ་སི། ཐང་ཐེ་ཙུང་སོགས་འཛམ་གླིང་གི་རྒྱལ་པོ་མང་པོར་
ཕོ་ཉ་བཏང༌།
སྦྲང་རྩིའི་བློ་གྲོས་སྤྱི་ལོ632ལོར་འདས། ཁོང་གིས་དབང་སྒྱུར་བའི་རིང་ལ་ཨ་རབ་
ཡོངས་རྫོགས་མངའ་འོག་ཏུ་བསྡུས། སྦྲང་རྩིའི་བློ་གྲོས་ཀྱིས་ཁ་ཆེའི་ཆོས་ཀྱི་རྩ་བ་དང་འགྲེལ་
བ《ཁོ་རན་གསུང་རབ》ཅེས་པ་ངག་ལམ་ནས་གསུངས། ཁོང་གིས་དེ་ལྷ་ཡི་ལུང་ཡིན་
པར་གསུངས།
སྦྲང་རྩིའི་བློ་གྲོས་ཀྱི་ཆོས་ལུགས་ཀྱི་ནུས་པ་ཤིན་ཏུ་ཆེ། ཁོང་གི་ལྟ་གྲུབ་ལ་ཁྱད་ཆོས་
ཆེན་པོ་གསུམ་ཡོད། དང་པོ། ཁ་ཆེའི་ཆོས་ཀྱིས་ལྷ་ཡང་དག་གཅིག་པུ་ལས་ལྷ་ཚོགས་གཞན་
མེད་པར་འདོད་པས། ལྷ་གཅིག་སྨྲ་བ་འདིས་སྔོན་གྱི་ལྷའི་རྣམ་གཞག་ལ་རྙོག་དྲ་ཆེན་པོ་
བྱུང་བ་དེ་མེད་པར་བྱས། གཉིས་པ། ཁ་ཆེའི་ཆོས་ཀྱིས་མངོན་ཤེས་ཅན་ཡོད་པར་འདོད་
ཅིང་། མཆོད་དཔོན་དང་ལྷ་ཁང་རྩ་བ་ནས་བཀག་པས། དམར་མཆོད་བྱེད་སྲོལ་རོ་ལངས་
རྒྱག་མི་ཐུབ་པར་བྱས། 《ཁོ་རན་གསུང་རབ》 ཏུ། མ་ཁར་མཇལ་བསྐོར་བྱ་བ་ནི་ཚད་ལས་
བརྒལ་མི་རུང་བར་གཏན་ཁེལ་བྱས། སྦྲང་རྩིའི་བློ་གྲོས་ཀྱིས་རང་ཉིད་ཚེ་ལས་འདས་རྗེས་
རྗེས་འཇུག་དག་གིས་རང་ཉིད་ལྷ་རུ་བཀུར་བར་དོགས་ནས། ཁོང་གིས་དེ་ལ་འགོག་ཐབས་
སྣ་ཚོགས་གསུངས། གསུམ་པ། ཁ་ཆེའི་ཆོས་ཀྱིས་ལྷ་ཡང་དག་དེའི་མདུན་སར། ཆོས་པ་
རྣམས་རིགས་རུས་གོ་གནས་ཀྱི་དབྱེ་བ་མེད་པར། མཐའ་དག་འདྲ་མཉམ་དང་སྤུན་མཆེད་
ལྟ་བུ་ཡིན་པར་འདོད།
གོང་སྨོས་ཁྱད་ཆོས་འདི་དག་གི་དབང་གིས། ཁ་ཆེའི་ཆོས་ནི་མིའི་རིགས་ཀྱི་ལོ་རྒྱུས་
སུ་ཤུགས་རྐྱེན་ཤིན་ཏུ་ཆེ་བའི་ཆོས་ལུགས་སུ་གྱུར་ཏོ། །

ལེའུ་ཞེ་བཞི་པ། ཨ་རབ་ཀྱི་ཤེས་རིག།

དུས་འདིའི་སྐབས་ནས་བཟུང་། མིའི་རིགས་ཀྱི་ལོ་རྒྱུས་སུ་བྱུང་བའི་གཞན་སྡེ་འདུལ་
བའི་གཏམ་རྒྱུད་ཆེས་ངོ་མཚར་བ་དེའི་སྒོ་འཕར་ཐོག་མར་ཕྱེ།སྤྱི་ལོ634ལོར། ཆུ་བོ་རྗོར་
དྷན་གྱི་ཆུ་ལག་ཡར་མོ་ཁ་ཞེས་པར། བྷའེ་ཙན་ཐེམ་གོང་མའི་རྒྱལ་ཁབ་དང་ཨ་རབ་ཀྱི་
དཔུང་འཁྲུགས་ཏེ། བྷའེ་ཙན་ཐེམ་གྱི་དཔུང་རབ་ཏུ་ཕམ། གོང་མ་ཧེ་རཱ་ཁི་ལེ་ཡ་སི་ལ་དམུ་
རྫིང་གི་ནད་བྱུང་བས་ལུས་ཤིན་ཏུ་ཉམས་པ་དང༌། པར་སིག་དང་འཐབ་སྐབས་མི་རྒྱུ་
གཉིས་ཀར་གྱོང་གུན་ཆེན་པོ་བྱུང་བས་རྒྱལ་ཁབ་ཀྱི་སྟོབས་ཤུགས་ཀུན་ནས་ཉམ་དམས་སུ་
གྱུར་པ་སོགས་ཀྱི་དབང་གིས། གོང་མ་འདིའི་མངའ་འོག་ཏུ་ཆུག་མ་ཐག་པའི་ཕལ་མའེ་རཱ།
ཨན་ཐེ་འོ་ཁ། སེ་རེ་ཡ། དྷ་མཱ་སི་ག་སི། རྗ་རུ་སཱ་ལམ་གྱིས་མཚོན་པའི་ཡུལ་དུ་མས་ཕྱི་རྒོལ་
ཅི་ཡང་བྱེད་མ་ཐུབ་པར་ཨ་རབ་ཀྱི་མངའ་འོག་ཏུ་ཤོར། དེ་ནས་བཟུང༌། ཡུལ་འདི་དག་གི་
མི་ཕལ་ཆེ་བ་ཁ་ཆེའི་ཆོས་ཀྱི་གྲུབ་མཐར་ཞུགས། ཨ་རབ་ཀྱི་དཔུང་དེ་ནས་ཕྱིར་ལྡོག་ནས་
ཤར་ཕྱོགས་སུ་ཞུགས། སྐབས་དེར་པར་སིག་གི་ར་སི་ཐམ་ཞེས་པའི་ཡུལ་དུ། དམག་དཔོན་
གཡུལ་གྱི་ལས་ལ་ཤིན་ཏུ་མཁས་པ་ཞིག་བྱུང་བ་དེས་གླང་པོ་ཆེའི་དཔུང་ཆེན་པོ་བསྡུས། སྤྱི་
ལོ637ལོར་ཁཱ་དྷེ་སི་ཡ་ཞེས་པའི་ཡུལ་དུ། པར་སིག་དང་ཨ་རབ་ཀྱི་དཔུང་ཉིན་གསུམ་ལ་
འཁྲུགས་མཐར་པར་སིག་པ་རྣམས་ཕམ།
ཨ་རབ་དཔུང་གིས། པར་སིག་གོང་མའི་རྒྱལ་ཁབ་ཀྱི་མངའ་ཁོངས་ཡོངས་རྫོགས་
དབང་དུ་བསྡུས། ཨ་རབ་གོང་མའི་རྒྱལ་ཁབ་ཀྱི་སྟོབས་ཤུགས་ཆེ་བར་ཕྱིན་ནས། ཏུ་རུ་ཁ་
ནུབ་མ་ནས་ཤར་ཕྱོགས་ཀྲུང་གོའི་བར་གྱི་ཡུལ་གྲུ་མཐའ་དག་ལ་དབང་བསྒྱུར། ཨ་རབ་
དཔུང་དེ་ནས་ཨེ་ཇིབ་ལ་ཞུགས་ཏེ། ཨེ་ཇིབ་པས་ཕྱིར་རྒོལ་བྱེད་མ་ནུས་པས་མགོ་བཏགས།
《ཁོ་རན་གསུང་རབ》 ཁོ་ནར་དད་པའི་ཨ་རབ་པ་དག་གིས། གྲོང་ཁྱེར་ཨ་ལི་ཁ་གཟན་
དྷའི་དཔེ་མཛོད་ཁང་དུ་ཉར་བའི་དཔེ་ཆ་བྲིས་མ་མཐའ་དག་བརླགས་ཤིང་དཔེ་ཆ་བཤུ་
འབྲི་བྱ་བའི་རྒྱུན་བཅད། ཨ་རབ་ཀྱི་དཔུང་ཨ་ཧྥེ་རི་ཁ་བྱང་རྒྱུད་ཀྱི་མཚོ་ཁ་ནས་ཆས་ཤིང་
རྗིབ་རོ་ཐའི་མཚོ་འགག་བརྒྱུད་དེ། སྤྱི་ལོ710ལོར་སི་ཕེན་དུ་ཞུགས།སྤྱི་ལོ720ལོར་རི་རྒྱུད་ཕེ་
ར་ནེ་ཟི་ལ་སླེབས། སྤྱི་ལོ732ལོར། ཨ་རབ་ཀྱི་གདོང་ལེན་དམག་རྣམས་ཧྥ་རན་སེའི་དབུས་
སུ་ཞུགས་ཏེ། ཕུ་ཐེ་འར་སི་ཞེས་པའི་ཡུལ་དུ་གཡུལ་སྤྲད་པ་ན། ཨ་རབ་དམག་ཕམ་པས་རི་
རྒྱུད་ཕེ་ར་ནེ་ཟི་ལ་ཕྱིར་ལོགཨ་རབ་དཔུང་གིས་ཨེ་ཇིབ་མངའ་འོག་ཏུ་སྡུད་སྐབས། ཁོ་ཚོར་
དམག་གྲུའི་དཔུང་ཆེན་པོ་ཞིག་གིས་མགོ་བཏགས་པ་ནི་ཨ་རབ་དཔུང་ལ་ཁན་སི་ཐན་ཐེ་
ནོ་ཕོལ་འདུལ་པའི་མཐུན་རྐྱེན་ཏུ་གྱུར། སྤྱི་ལོ672ལོ་ནས718ལོའི་རིང༌། ཨ་རབ་དམག་གིས་
རྒྱ་མཚོ་བརྒལ་ནས། ཁན་སི་ཐན་ཐེ་ནོ་ཕོལ་ལ་དཔུང་འཇུག་ཡང་ཡང་བྱས་ཀྱང་མ་ལོན།
ཨ་རབ་པས་དྷ་མཱ་སི་ག་སི་རྒྱལ་སར་བྱས་ཏེ། ནུབ་ཕྱོགས་སི་ཕེན་ནས་ཤར་ཕྱོགས་
ཀྲུང་གོའི་བར་གྱི་ཡུལ་ཁམས་ཆེན་པོར་དབང་བསྒྱུར། འོན་ཀྱང་ཨ་རབ་པ་ལ་ཆབ་སྲིད་
ཀྱི་འཇོན་ནུས་དང་ཉམས་མྱོང་མེད་པས། གོང་མའི་རྒྱལ་ཁབ་འདི་ཡུན་རིང་གནས་མ་
ཐུབ། ཆོས་ལུགས་ཀྱི་ལྟ་བ་གཅིག་མཐུན་མ་བྱུང་བ་ནི། ཨ་རབ་གོང་མའི་རྒྱལ་ཁབ་གོང་བུ་
གཅིག་དྲིལ་མི་ཡོང་བའི་རྒྱུ་གཙོ་བོ་ཡིན། ཨ་རབ་ཀྱི་ཆབ་སྲིད་ཇི་ལྟར་ཐོར་ཞིག་ཏུ་སོང་ཚུལ་
སྐབས་བབ་བརྗོད་བྱ་མིན་པས་འདིར་མ་བཀོད། ཨ་རབ་པས་མིའི་རིགས་ཀྱི་བསམ་བློ་དང་
སྤྱི་མཐུན་ལས་དབང་ལ་ཤུགས་རྐྱེན་གང་འདྲ་བཏོན་ཡོད་པ་འདིར་ཅུང་ཟད་གླེང་བར་
བྱའོ། །ཤེས་རིག་སྤེལ་བའི་ཆ་ལ་བལྟས་ན། ཨ་རབ་པའི་རིག་གནས་སྤེལ་ཚུལ་ནི་ལོ་སྟོང་
ཕྲག་གཅིག་གི་སྔོན་གྱི་གྷི་རེ་སིའི་རིག་གནས་སྤེལ་ཚུལ་ལས་མགྱོགས་ཤིང་སྤེལ་སྟོབས་ཤིན་
ཏུ་ཆེ། ཨ་རབ་པའི་རིག་གནས་ཀྱིས། ཀྲུང་གོའི་ནུབ་ཕྱོགས་ཀྱི་རྒྱལ་ཁབ་མང་པོར་བསམ་
བློའི་འདུ་ཤེས་རྙིང་པ་བསྒྱུར་ཅིང་བསམ་བློ་གསར་པ་བསྐྱེད།
ཨ་རབ་ཀྱི་བསམ་བློ་ནི། པར་སིག་ཏུ་མེ་མཆོད་པ། ཡེ་ཤུ་པ། མེ་ནེ་པའི་ཆོས་ལ་ཕྲད་
པ་དང་དུས་མཚུངས་སུ། གྷི་རེ་སིའི་ཡིག་ཚང་དང་སེ་རེ་ཡའི་འགྱུར་ལ་གནས་པའི་གནའ་
བོའི་གྷི་རེ་སིའི་ཚན་རིག་དང་ཕྲད་པར་གྱུར། གཞན་ཡང་ཨ་རབ་པས་ཨེ་ཇིབ་ནས་ཀྱང་གྷི་
རེ་སིའི་རིག་པ་རྙེད། ཁོ་ཚོར་ཡུལ་སོ་སོའི་ཡ་ཧུ་དཱ་པའི་རིགས་ལ་རྟོག་དཔྱོད་བྱེད་པའི་སྲོལ་
བཟང་པོ་ཡོད་ཅིང་། ཁྱད་པར་སི་ཕེན་གྱི་ཡ་ཧུ་དཱ་པ་རྣམས་བློ་ཤིན་ཏུ་སྐྱེན་པོར་ཡོད་པར་
མཐོང༌། ཨེ་ཞ་ཡ་དབུས་མར་ཨ་རབ་པ་རྣམས་རྒྱལ་བའི་བསྟན་པར་ཕྲད་ཅིང༌། ཁོ་ཚོས་རྒྱ་
ནག་པ་ནས་ཤོག་བུ་བཟོ་བའི་ལག་རྩལ་དང༌། རྒྱ་གར་པ་ནས་རྩིས་རིག་དང་མཚན་ཉིད་
རིག་པ་བསླབས།
ཨ་རབ་པ་རྣམས་ཡུལ་ཁམས་མང་པོའི་ཤེས་རིག་དང་ཕྲད་པས། 《ཁོ་རན་གསུང་
རབ》 ཁོ་ནར་དད་པའི་ཕྱོགས་ལྷུང་དང་ང་རྒྱལ་རང་ཤུགས་ཀྱིས་སྤངས། དུས་འདིའི་
སྐབས་ནས་བཟུང་། ཨ་རབ་པའི་མངའ་ཁོངས་སུ་རིག་གཞུང་ཞིབ་འཇུག་གི་བྱེད་སྒོ་ཤིན་ཏུ་
རྒྱས། སྤྱི་ལོའི་དུས་རབས་བརྒྱད་པར། ཨ་རབ་ཀྱིས་དབང་བསྒྱུར་བའི་ཡུལ་ཀུན་ལ་སློབ་གྲྭ་
མང་པོ་དར།སྤྱི་ལོའི་དུས་རབས་དགུ་པར། སི་ཕེན་གྱི་ཁོ་དྷ་བྷའི་ཡུལ་གྱི་སློབ་གྲྭའི་མཁས་པ་
རྣམས་ཀྱིས་གྲོང་ཁྱེར་བྷ་གྷ་དྷ། བྷོ་ཁཱ་རཱ། ཁའེ་རོའུ། སཱ་མར་ཁན་སོགས་ཀྱི་མཁས་པ་རྣམས་
དང་འཕྲིན་ལམ་ནས་རིག་པའི་བགྲོ་གླེང་མང་དུ་མཛད་པས། ཨ་རབ་པ་དང་ཡ་ཧུ་དཱ་པའི་
ལྟ་བ་རིམ་གྱིས་འདྲེས་ཤིང་འགལ་མེད་དུ་གྱུར། ཨ་རབ་པ་དང་ཡ་ཧུ་དཱ་པ་གཉིས་སི་མེ་ཐེ་
ཁའི་རིགས་ཡིན་པས། གཉིས་ཀས་ཨ་རབ་པའི་སྐད་ཡིག་ལ་བརྟེན་ནས། དུས་ཤིན་ཏུ་རིང་
པོར་འབྲེལ་འདྲིས་དང་མཉམ་ལས་བྱས། ཨ་རབ་ཀྱི་སྲིད་དབང་ནུབ་རྗེས་ཀྱང་ཨ་རབ་སྐད་
སྨྲ་བའི་རྒྱལ་ཁམས་སུ་རིག་གནས་སྤེལ་བའི་སྲོལ་རྒྱུན་མ་ཉམས་ཤིང་། ཁྱད་པར་སྤྱི་ལོའི་
དུས་རབས་བཅུ་གསུམ་པ་ལ་གྲུབ་འབྲས་མི་དམན་པ་ཐོབ།
གནའ་བོའི་གྷི་རེ་སི་པའི་ཤེས་བྱ་གསོག་འཇོག་བྱེད་པ་དང་དོན་དངོས་ལ་རྟོག་དཔྱོད་
ཞིབ་མོ་བྱེད་སྲོལ་དེ། སི་མེ་ཐེ་ཁ་པས་ཉམས་གསོ་བྱས་ནས་བསྐྱར་དར་བྱུང་།ཨ་རེ་སི་ཐོ་ཐོལ་
དང་ཨ་ལི་ཁ་གཟན་དྷའི་གཙུག་ལག་ཁང་གིས་གནའ་བོར་རིག་པའི་ས་བོན་བཏབ་པ་དེ། ལོ་
ཤིན་ཏུ་མང་པོ་འདས་པའི་རྗེས་སུ་སླར་ཡང་མྱུ་གུ་འབུས་ཤིང་འབྲས་བུ་སྨིན། གཞན་ཡང་
གསོ་རིག་དང་གྲངས་རིག་དང་དངོས་ལུགས་སོགས་ལའང་འཕེལ་རྒྱས་ཆེན་པོ་བྱུང་།
གྲངས་ཀྱི་རིག་པ་ལ། རོམ་གྱི་ཨང་ཀི་ནི་འབྲི་དཀའ་བས་དོར་བ་དང་། ཨ་རབ་ཨང་
ཀི་ནི་འབྲི་སྟབས་བདེ་བས་ཀུན་ལ་དར་དེ། ཨང་ཀི་འབྲི་སྟངས་འདིའི་རྒྱུན་དེང་སང་ཡང་
མ་ཉམས་པར་གནས། ཨང་ཀི “0” (ཐིག་ལེ) ཡང་འདིའི་སྐབས་སུ་གསར་གཏོད་བྱས།
རྫས་འགྱུར (chemistry) དང་ཚབ་རྩིས (algebra) སོགས་བརྡ་ཆད་འདི་དག་ཀྱང་ཨ་
རབ་སྐད་ནས་བྱུང་བ་ཡིན། བརྡ་ཆད་སྣར་མ (Aldebaran) དང་བདུད་སྐར (Algol)
དང་རྫི་སྐར ( Bootes)སོགས་ཀྱང་ཨ་རབ་སྐད་ཡིན།འདིས་སྐབས་དེར་ཨ་རབ་པ་རྣམས་
གཟའ་སྐར་ལ་རྒྱུས་གསལ་པོར་ཡོད་པ་མཚོན། ཨ་རབ་ཀྱི་མཚན་ཉིད་རིག་པས། དུས་
རབས་བར་མའི་སྐབས་ཀྱི་ཨི་ཐ་ལི་དང་ཧྥ་རན་སི་སོགས་ཡེ་ཤུའི་བསྟན་པ་དར་བའི་རྒྱལ་
ཁམས་ཀྱི་མཚན་ཉིད་རིག་པར་ཤུགས་རྐྱེན་ཆེན་པོ་ཐེབས།
རྫས་འགྱུར་རིག་པའི་ཐད་ལ། ཨ་རབ་པས་ཚོད་ལྟའི་རྫས་འགྱུར་རིག་པའི་མཁས་པ་
ལ“གསེར་འདུལ”ཟེར། སྐབས་འདིར་ཨ་རབ་ཀྱི་རྫས་འགྱུར་མཁན་པོ་རྣམས་རྙིང་ཞེན་
ཤིན་ཏུ་ཆེ་བས། ཚོད་ལྟ་བྱེད་ཐབས་དང་དཔྱད་འབྲས་གསང་ནས་གཞན་ལ་གཏན་ནས་མི་
སྟོན། ཁོ་ཚོས་རང་གི་གསར་གཏོད་ཀྱིས་མ་འོངས་པར་མིའི་རིགས་ལ་ཤུགས་རྐྱེན་ཆེན་པོ་
ཐེབས་པ་དང༌།རང་ཉིད་ལའང་ཕན་ཆེན་པོ་ཐོགས་པར་འགྱུར་བ་སྔར་ནས་ཤེས་ཡོད་པར་
སྣང་། རྫས་འགྱུར་མཁན་པོ་དག་གིས། ལྕགས་རིགས་འདུལ་ཐབས་དང་བཟོ་རྩལ་གསར་པ་
གསར་གཏོད་བྱས་ནས། དངོས་པོ་རིན་ཐང་ཅན་རླངས་ཆུ་སྡུད་སྤྱད། ཚོས། བསྲེས་ལྕགས
བྲོ་རྫས། འོད་རིག་ཤེལ་སྒོ་སོགས་མང་དུ་བཟོས། རྫས་འགྱུར་མཁན་པོ་དག་གིས་ལྕགས་
རིགས་གསེར་བཅོས་དང་འཆི་མེད་རིལ་བུ་བསྒྲུབ་པའི་ཚོད་ལྟ་མང་དུ་བྱས་ཀྱང་མ་འགྲུབ།
ལྕགས་རིགས་གསེར་བཅོས་ཀྱི་ལག་རྩལ་ནི། མིའི་རྩོལ་བར་བརྟེན་ནས་འབྱུང་བའམ་གཞི་
རྒྱུ་ཞིག་གཞི་རྒྱུ་གཞན་ཞིག་ཏུ་བསྒྱུར་ནས་གསེར་གསར་བཟོ་བྱེད་པའི་ལག་རྩལ་ཞིག་ཡིན།
འཆི་མེད་རིལ་བུ་ཞེས་པ་ནི། ཚེ་དང་ལྡན་པའི་རྒ་བ་བཟློགས་ནས་གཞོན་ནུར་བསྒྱུར་ཏེ་
མིའི་ཚེ་སྲིང་བྱེད་ཀྱི་སྨན་ཞིག་ཡིན། ཨ་རབ་པའི་གསེར་འདུལ་སྦྱོང་བྱེད་ཐབས་རིམ་གྱིས་
ཡེ་ཤུའི་རིང་ལུགས་པའི་རྒྱལ་ཁམས་སུ་དར་ཞིང༌། གསེར་འདུལ་རྣམས་ཀྱི་བརྩོན་པ་ཆེན་
པོ་དེ་ཀུན་གྱི་སློབ་སྦྱོང་བྱ་ཡུལ་དུ་གྱུར། སྐབས་དེར་མཉམ་ལས་བྱེད་པར་དགེ་མཚན་ཆེན་
པོ་ཡོད་པ་མཐོང་བས། གསེར་འདུལ་དག་ལ་རིམ་གྱིས་མཉམ་ལས་བྱེད་པའི་སྲོལ་བྱུང་། དེ་
ནས་རིམ་གྱིས་འཕོ་འགྱུར་བྱུང་མཐར། ནམ་ཞིག་གསེར་འདུལ་མཐའ་མ་དག་ནི་ཚོད་ལྟའི་
ཚན་རིག་པའི་ཐོག་མར་གྱུར་ཏོ། །
གནའ་རབས་ཨ་རབ་གསེར་འདུལ་དག་གིས་ལྕགས་རིགས་ཕལ་པ་གསེར་དུ་བསྒྱུར་
བ་དང༌། འཆི་མེད་རིལ་བུ་བསྒྲུབ་པའི་དོན་དུ་ཚོད་ལྟ་བྱས་པ་དེ་ལས་ཉེ་རབས་ཀྱི་ཚན་
རིག་གི་ཚོད་ལྟ་བྱེད་ཐབས་རྙེད། ཚན་རིག་གི་ཚོད་ལྟ་བྱེད་ཐབས་ལ་བརྟེན་ནས། མིའི་
རིགས་ལ་འཇིག་རྟེན་གྱི་གསང་བ་རྟོལ་བར་བྱེད་པ་དང་རང་གི་ལས་དབང་སྒྱུར་བར་བྱེད་
པའི་ནུས་པ་ཆེན་པོ་ཐོབ།

ལེའུ་ཞེ་ལྔ་པ། ལཱ་ཐེན་སྐད་ཀྱི་ཡེ་ཤུའི་ཆོས་དར་ཚུལ།

ལོ་སྟོང་ཕྲག་གཅིག་གི་སྔ་རོལ་ཏུ། ཀྲུང་གོའི་ནུབ་ཕྱོགས་ཀྱི་ཤེས་རིག་དར་བའི་འཇིག་
རྟེན་མཐའ་དག་ལ་ཨརྱའི་རིགས་ཀྱིས་དབང་བསྒྱུར་ཀྱང༌། དེའི་རྗེས་ནས་ཨརྱའི་མངའ་
ཁོངས་ནི་རིམ་གྱིས་མི་རིགས་གཞན་པའི་ལག་ཏུ་ཤོར་ཏེ། སྤྱི་ལོའི་དུས་རབས་བདུན་པ་དང་
བརྒྱད་པར་ཨརྱའི་མངའ་ཁོངས་ཤིན་ཏུ་ཆུང་། ཧང་གྷ་རིའི་ཡུལ་ནི་ཧོར་གྱིས་བཟུང༌། ཨེ་ཞེ་
ཡ་ལ་བྷའེ་ཙན་ཐེམ་རྒྱལ་ཁམས་ཀྱི་ཁན་སི་ཐན་ཐེ་ནོ་ཕོལ་ནི་ཨརྱའི་མངའ་འོག་ཏུ་ཡོད་པ་
ཙམ་ལས། སྔར་ཨེ་ཞ་ཡར་ཨརྱའི་རིགས་ལ་དབང་བའི་མངའ་ཁོངས་ཕལ་ཆེ་བ་གཞན་ལ་
ཤོར། སྔར་ཨརྱའི་རིགས་ལ་དབང་བའི་ཨ་ཧྥེ་རི་ཁའི་ཡུལ་ལྗོངས་ཡོངས་རྫོགས་དང་སི་ཕེན་
གྱི་ཡུལ་ཕལ་ཆེ་བའང་གཞན་ལ་ཤོར། གནའ་བོའི་རོམ་གོང་མའི་རྒྱལ་ཁབ་ཆེན་པོའི་གཟི་
བརྗིད་ནི། ཡེ་ཤུ་རིང་ལུགས་པའི་བླ་མ་དང་གྲྭ་པས་སྤྱོད་པའི་ལཱ་ཐེན་ཡི་གེ་ལས་ཅུང་ཟད་
ཙམ་ཤེས་པ་ལས་གཞན་དུ་བཙལ་བས་མི་རྙེད། གནའ་བོའི་གྷི་རེ་སི་ཆེན་པོའི་མངའ་ཐང་
ཡང་ཡོངས་སུ་ཉམས་ཏེ། འདིའི་མངའ་ཞབས་སུ་ཁན་སི་ཐན་ཐེ་ནོ་ཕོལ་དང་དེའི་མཐའ་
སྐོར་གྱི་ཡུལ་གྲུ་ཆུང་ངུ་ཙམ་ལས་མ་ལུས། འོན་ཀྱང་སི་མེ་ཐེ་ཁ་པ་རྣམས་ཨརྱའི་རིགས་དང་
མི་འདྲ་སྟེ། ལོ་ངོ་སྟོང་ཕྲག་རིང་ལ། ཆེན་པོའི་བཙན་ཤེད་ཀྱིས་མི་རིགས་འདིའི་རིག་གནས་
ཉམ་དམས་སུ་བཏང་ཡང་། སྐབས་འདི་ཤེད་ནས་སླར་ཡང་སླར་གསོ་བྱུང༌།
ལོ་རྒྱུས་ཀྱི་འཕོ་འགྱུར་ཇི་ལྟར་ཆེ་ཡང༌། ཡོ་རོབ་བྱང་རྒྱུད་ཀྱི་འཇར་མན་པ་རྣམས་
ཉམས་པར་མ་གྱུར། འཇར་མན་པས་ཡོ་རོབ་གླིང་གི་དབུས་དང་ནུབ་བྱང་གི་ཆ་ཙམ་ལས་
དབང་བསྒྱུར་མ་ཐུབ། མངའ་འོག་གི་སྤྱི་ཚོགས་ལ་ཡམ་ཡོམ་ཆེ་བ་དང༌། ཆབ་སྲིད་བསམ་
བློ་ལའང་རྙོག་འཛིང་ཤིན་ཏུ་ཆེ་ནའང༌། འཇར་མན་པའི་མདུན་སྐྱོད་ཀྱི་གོམ་ཁ་མ་འཆོལ་
ཞིང་། སྤྱི་ཚོགས་ལུགས་སྲོལ་གསར་པ་ཞིག་རིམ་གྱིས་ཆགས་ཏེ། གོང་མའི་རྒྱལ་ཁབ་སྔཪ་
ལས་ཆེ་བ་ཞིག་འཛུགས་པའི་མཐུན་རྐྱེན་རིམ་གྱིས་འཛོམས།
སྤྱི་ལོའི་དུས་རབས་དྲུག་པར། ཡོ་རོབ་ནུབ་མའི་སྔར་གྱི་གཅིག་གྱུར་གྱི་སྲིད་དབང་
དེ་ནུབ་པས། ཡུལ་ཐམས་ཅད་ཁམས་ཀྱི་རྒྱལ་པོ་དག་གིས་བདག་གིར་བཟུང་། ཁམས་ཀྱི་
རྒྱལ་པོ་དག་འཁྲུག་རྩོད་བྱས་ནས་དུས་འདའ་དཀའ་བར་གྱུར་པས། ཟིང་འཁྲུག་ཆེན་པོར་
རྒྱལ་ཕྲན་རྣམས་མཉམ་ལས་དང་མཉམ་འབྲེལ་བྱེད་པའི་ལམ་ལུགས་གསར་པ་ཞིག་རིམ་
གྱིས་ཆགས། ལམ་ལུགས་འདི་ལ་བཀས་བཀོད་རྒྱུད་འཛིན་ལམ་ལུགས་ཟེར། བཀས་བཀོད་
རྒྱུད་འཛིན་ལམ་ལུགས་ནི་བཙན་པོས་གཉོམ་ཆུང་བཙིར་བའི་སྤྱི་ཚོགས་ཤིག་ཡིན། ཡོ་
རོབ་གླིང་གི་སྤྱི་ཚོགས་སུ། བཀས་བཀོད་རྒྱུད་འཛིན་ལམ་ལུགས་ཀྱི་ངན་ཞད་དེ་དེང་གི་
ཆར་ཡང་ལུས་ཡོད།
བཀས་བཀོད་རྒྱུད་འཛིན་གྱི་སྤྱི་ཚོགས་སུ། ཟིང་འཁྲུག་མང་ཞིང་ཉེན་ཁ་ཆེ་བས། ལ་
ལས་རང་གི་རང་དབང་ཆ་ཤས་བློས་བཏང་ནས། རང་ཉིད་སྲུང་སྐྱོབ་བྱེད་པའི་སྐྱབས་
སྟོབས་ཤུགས་ཅན་ཞིག་འཚོལ་བའི་སྲོལ་བྱུང༌། སྐྱབས་བཅོལ་ཡུལ་གྱིས་སྐྱབས་འཆོལ་བ་
པོའི་རྒྱུ་ནོར་བསྲུང་དགོས་ན། སྐྱབས་དེས་དམག་ཁྲལ་དང་དཔྱ་ཁྲལ་ཅི་བཀལ་སྐྱབས་
འཆོལ་བ་པོ་དེས་དང་ལེན་བྱ་དགོས་ཀྱི་ཡོད། ཡང་སྐྱབས་བཅོལ་ཡུལ་དེས་ཀྱང༌། རང་ལས་
སྟོབས་ཤུགས་ཆེ་ཞིང་རང་ཉིད་སྲུང་སྐྱོབ་བྱེད་ཐུབ་པ་ཞིག་བཙལ་ནས་རྒྱབ་རྩར་བརྟེན་པ་
རེད། དེ་བཞིན་གྲོང་ཁྱེར་ཆུང་ངུས་ཀྱང་གྲོང་ཁྱེར་ཆེན་པོ་སྐྱབས་སུ་བརྟེན་པའི་སྲོལ་བྱུང་
ཞིང་། ཐ་ན་ཆོས་ཚོགས་དང་སྒྲུབ་ཁང་ཆེ་ཆུང་བར་ལའང་གཅིག་གིས་གཅིག་རྒྱབ་རྩར་
བརྟེན་པའི་འབྲེལ་བ་བྱུང་།
སྐྱབས་འཆོལ་བ་པོས་སྐྱབས་བཅོལ་ཡུལ་ལ་དུས་ཇི་སྲིད་བར་དུ་བློ་མི་ལོག་པའི་
དམ་བཅའ་འཇོག་པ་ནི་སྐབས་དེའི་ལུགས་སྲོལ་དུ་ཆགས། གཅིག་གིས་གཅིག་ལ་བརྟེན་
པའི་ལམ་ལུགས་འདི་གོང་ནས་འོག་ཏུ་སྤེལ་སྲོལ་བྱུང་ལ། འོག་ནས་གོང་དུ་སྤེལ་སྲོལ་ཡང་
བྱུང༌། ལམ་ལུགས་འདི་མཐར་གྱིས་རྩེ་མོ་ཕྲ་ཞིང་རྩད་པ་སྦོམ་པའི་རི་བོ་ལྟ་བུའི་ཟུར་གསུམ་
གྱི་དབྱིབས་སུ་ཆགས། ལམ་ལུགས་འདི་ཡུལ་སོ་སོར་སྤེལ་སྟངས་མི་འདྲ་བས། ཡུལ་སོ་སོའི་
ལམ་ལུགས་བར་ལ་ཁྱད་པར་ཆེན་པོ་བྱུང་། ལམ་ལུགས་འདི་ཐོག་མར་འཛུགས་སྐབས། སྤྱི་
སྒེར་གྱི་འཐབ་འཁྲུག་རྩོད་གླེང་ཅི་རིགས་བྱུང༌། དེ་ལས་དབང་ཤུགས་ཆེ་ཤོས་དེས་རིམ་གྱིས་
ཁྲིམས་དང་སྒྲིག་ལམ་གསར་པ་བཟོས་ནས་སྤྱི་ཚོགས་བདེ་འཇགས་ལ་བཀོད། ལམ་ལུགས་
རིའི་དབྱིབས་ལྟ་བུ་འདི། བཀས་བཀོད་རྒྱུད་འཛིན་སྤྱི་ཚོགས་མ་བྱུང་བའི་སྔོན་ནས་རིམ་
གྱིས་འཐུས་སྒོ་ཇེ་ཚང་དུ་བཏང་ནས་བྱུང་བ་རེད། སྤྱི་ལོའི་དུས་རབས་དྲུག་པའི་དུས་འགོར།
དེང་སང་གི་ཧོ་ལན་དང་ཧྥ་རན་སིའི་ཡུལ་ལ། ཁ་ལའུ་ཝེ་སི་ཞེས་པས་ཧྥ་རན་ཁ་རྒྱལ་པོའི་
རྒྱལ་ཁབ་བཙུགས། དེའི་འཕྲོར་གྷོ་ཐ་ནུབ་མའི་རྒྱལ་པོའི་རྒྱལ་ཁབ། ལོམ་བྷཱ་དྷའི་རྒྱལ་པོའི་
རྒྱལ་ཁབ།གྷོ་ཐ་རྒྱལ་པོའི་རྒྱལ་ཁབ་སོགས་རྒྱལ་པོའི་རྒྱལ་ཁབ་འགའ་རིམ་པར་བྱུང༌།
སྤྱི་ལོ720ལོར། ཨ་རབ་པའི་དཔུང་གིས་རི་བོ་ཕེ་ར་ནེ་ཟི་བརྒལ་ནས་འགྲོ་བའི་སྐབས་
སུ། ཨ་རབ་པའི་དཔུང་གིས་ཧྥ་རན་ཁ་རྒྱལ་པོའི་རྒྱལ་ཁབ་ཡོད་པ་ཤེས། སྐབས་འདིར་རྒྱལ་
པོའི་རྒྱལ་ཁབ་འདིའི་རྒྱལ་སྲིད་ནི། ཁ་ལའུ་ཝེ་སིའི་རྒྱལ་རྒྱུད་ཀྱི་སྐུ་གཉེར་བློན་པོ་ཆཱ་ལེ་
སི་མཱ་ཐེལ་ཞེས་པས་བཟུང་ཡོད། སྤྱི་ལོ732ལོར།ཕུ་ཐེ་འར་སིའི་ཡུལ་དུ། ཚཱ་ལེ་སི་མཱ་ཐེལ་
གྱིས་ཨ་རབ་པའི་དཔུང་ཆམ་ལ་ཕབ། ཆ་ལེ་སི་མཱ་ཐེལ་ནི་རི་རྒྱུད་ཨལ་ཕེ་སིའི་བྱང་རྒྱུད་
ཀྱི་རྒྱལ་པོ་ཡིན། རི་བོ་ཕེ་ར་ནེ་ཟི་ནས་ཧང་གྷ་རིའི་བར་གྱི་ཡུལ་ཁམས་མཐའ་དག་རྒྱལ་
པོ་འདིའི་མངའ་ཁོངས་ཡིན་པ་མ་ཟད། དམའ་སའི་འཇར་མན་སྐད་དང་མཐོ་སའི་འཇར་
མན་སྐད། ཧྥ་རན་སིའི་ལཱ་ཐེན་སྐད་སྨྲ་བའི་བཀས་བཀོད་རྒྱུད་འཛིན་གྱི་རྒྱལ་ཕྲན་མཐའ་
དག་ཀྱང་རྒྱལ་པོ་འདིའི་མངའ་འོག་ཏུ་ཆུག
ཆཱ་ལེ་སི་མཱ་ཐེལ་ལ་ཕེ་ཕིང་ཞེས་པའི་བུ་ཞིག་བྱུང་བ་དེས། ཁ་ལའུ་ཝེ་སིའི་རྒྱལ་པོ་
བཀྲོངས་ནས་རྒྱལ་ས་ཕྲོགས། སྤྱི་ལོ768ལོར། ཆཱ་ལེ་སི་མཱ་ཐེལ་གྱི་ཚ་བོ་ཆ་ལེ་མན་གྱིས་རྒྱལ་
ས་བཟུང༌། ཆ་ལེ་མན་གྱིས་རང་ལ་དབང་བའི་རྒྱལ་ཁམས་ཤིན་ཏུ་ཡངས་པོ་ཡོད་པ་ཤེས་
ནས། ལཱ་ཐེན་གོང་མའི་རྒྱལ་ས་འཛིན་དགོས་སྙམ་སྟེ། ཨི་ཐ་ལི་བྱང་རྒྱུད་དུ་དཔུང་དྲངས་
ནས་གྲོང་ཁྱེར་རོམ་མངའ་འོག་ཏུ་བསྡུས།
འཛམ་གླིང་གི་ལོ་རྒྱུས་སུ། ལཱ་ཐེན་སྐད་སྨྲ་བའི་རོམ་གོང་མའི་རྒྱལ་ཁམས་ཀྱི་ལོ་རྒྱུས་
ནི། སྒེར་གཅོད་དང་བཙན་ཤེད་ཆེ་ཞིང༌། རྐྱེན་ངན་སྣ་ཚོགས་དང་སྡུག་བསྔལ་དཔག་ཏུ་
མེད་པས་མནར་བའི་ལོ་རྒྱུས་ཤིག་ཡིན། ལོ་སྟོང་ཕྲག་རིང་ལ། ཡོ་རོབ་པས་ཡོ་རོབ་གླིང་
གི་སྒྱུ་མ་ལྟ་བུའི་མངའ་དབང་དེ་བརྩད་ནས་ཡུན་རིང་པོར་འཐབས་ཏེ། ཡོ་རོབ་གླིང་གི་
མངའ་ཐང་ཡོངས་སུ་ཟད། འདིའི་སྐབས་ཀྱི་ལོ་རྒྱུས་ནི་དཀྱུས་གཅིག་ཏུ་བལྟས་ན། ཡོ་རོབ་
གླིང་པར་ཕན་ཚུན་དགྲར་འཛིན་གྱི་འཁོན་སེམས་ཆེན་པོ་ཞིག་སྐྱེས་ཤིང༌། འཁོན་སེམས་
འདིས་ཡོ་རོབ་གླིང་པའི་རིག་པ་ཡོངས་སུ་བསྒྲིབས་ཏེ། སྨྱོས་པའི་སྟེང་ལ་གདོན་ཞུགས་པ་
ལྟར་འཆོས་ཐབས་མེད་པར་གྱུར།
རྒྱལ་པོ་རྣམས་རྔམ་སེམས་ཆེ་བ་ནི། ཡོ་རོབ་གླིང་གི་ཆབ་སྲིད་ལ་ཟིང་ཆ་མང་བའི་
རྐྱེན་དང་པོ་ཡིན། ཚུལ་འདི་གོང་མ་བྱེད་འདོད་ཀྱི་རྔམ་པ་མེ་ལས་ཀྱང་དབལ་ཚ་བའི་ཆ་
ལེ་མན་གྱི་བསམ་སྦྱོར་ལས་ཀྱང་གསལ་པོར་མཐོང་། ཆ་ལེ་མན་གྱི་རྒྱལ་པོའི་རྒྱལ་ཁབ་ནི།
འཇར་མན་པའི་བཀས་བཀོད་རྒྱུད་འཛིན་གྱི་རྒྱལ་ཕྲན་ཤེས་རིག་དར་ཚད་ཆ་མི་སྙོམས་
པ་དུ་མ་འདུས་ནས་ཚུགས་པ་ཞིག་ཡིན། ཆུ་བོ་རྭན་ནུབ་རྒྱུད་ཀྱི་འཇར་མན་པར་ལཱ་ཐེན་
སྐད་ཀྱི་ཡུལ་སྐད་སྣ་ཚོགས་བྱུང་ཞིང༌། ཡུལ་སྐད་དེ་དག་རིམ་གྱིས་འདྲེས་ནས་ཧྥ་རན་སིའི་
སྐད་བྱུང༌། ཆུ་བོ་རྭན་གྱི་ཤར་རྒྱུད་ཀྱི་འཇར་མན་པས་འཇར་མན་སྐད་མ་ཉམས་པར་རྒྱུད་
འཛིན་བྱས། ཆུ་བོ་རྭན་ཕར་ཚུར་གཉིས་ཀའི་སྐད་རིམ་གྱིས་བརྡ་འཕྲོད་དཀའ་བར་གྱུར་
ཏེ། རིམ་གྱིས་སོ་སོར་གྱེས་པའི་ལས་དབང་ཟློག་ཐབས་མེད་པར་གྱུར། ཚཱ་ལེ་མན་འདས་
པའི་རྗེས་སུ། ཧྥ་རན་ཁ་རྒྱལ་པོའི་རྒྱལ་ཁབ་ནི་རྒྱལ་སྲས་རྣམས་ཀྱིས་དུམ་བུར་བགོས་ནས་
དབང་བསྒྱུར་ཏེ། ཧྥ་རན་ཁ་རྒྱལ་པོའི་རྒྱལ་ཁབ་ཀྱང་སིལ་བུར་ཐོར།
དེའི་དབང་གིས། ཆ་ལེ་མན་འདས་རྗེས་ཀྱི་ཡོ་རོབ་གླིང་གི་ལོ་རྒྱུས་ནི། གོང་མ་དང་
ཁམས་ཀྱི་རྒྱལ་པོ་དག་གིས་གོང་མའི་རྒྱལ་ས། སྐུ་དྲག་གི་འཇའ་ས། བླ་མའི་ཁྲི་ཁ། གྲོང་ཁྱེར་
གྱི་མངའ་དབང་བརྩད་པའི་ལོ་རྒྱུས་དང་། འཇར་མན་སྐད་སྨྲ་བའི་མི་རིགས་དང་ཧྥ་རན་
སིའི་སྐད་སྨྲ་བའི་མི་རིགས་གཉིས་ཀྱིས་གཅིག་གིས་གཅིག་དགྲར་བཟུང་ནས་འཁོན་སེམས་
ཇེ་ཆེར་གྱུར་པའི་ལོ་རྒྱུས་ཤིག་ཡིན།སྐབས་འདིར་གོང་མ་ཁྲིར་འདོན་ཚེ།གསེར་ཁྲིར་མངའ་
གསོལ་གྱི་མཛད་སྒོ་གཟབ་རྒྱས་སྤེལ་སྲོལ་ཡོད་པས། གོང་མ་དག་གིས་སྔར་ནས་ཉམས་
ཟིན་པའི་གྲོང་ཁྱེར་རོམ་སླར་ཡང་མངའ་འོག་ཏུ་བསྡུས་ཏེ། རོམ་ལ་སོང་ནས་གསེར་ཁྲིར་
མངའ་གསོལ་གྱི་མཛད་སྒོ་སྤེལ་རྒྱུ་ནི་ཁོ་ཚོའི་ཕུགས་འདུན་དུ་གྱུར།
རོམ་གྱི་ཆོས་ཚོགས་ཀྱིས། རོམ་ཆོས་རྗེ་གོང་མའི་ཁྲི་ལ་འགོད་དགོས་བསམས་པས།
རྒྱལ་སྲས་ཁྱིམ་པའི་རྟེན་ཅན་རྣམས་གོང་མའི་ཁྲིར་འདོན་མ་འདོད་པ་ནི་ཡོ་རོབ་གླིང་
དུ་ཟིང་ཆ་མང་བའི་རྐྱེན་གཉིས་པ་ཡིན། རོམ་ཆོས་རྗེ་ལ་དུས་སྔ་མོ་ནས་མཆོད་དཔོན་
ཆེན་པོའི་གོ་ས་ཐོབ་ཀྱང་། དགོས་པ་སྣ་ཚོགས་ཀྱི་དབང་གིས། ཆོས་རྗེ་ལ་གྲོང་ཁྱེར་རོམ་
གྱི་དབང་ཆའང་འཛིན་འདོད་ཀྱི་ཀུན་སློང་དྲག་པོ་སྐྱེས། ཆོས་རྗེ་ལ་དྲག་པོའི་དཔུང་མེད་
ཀྱང༌། ཁོང་གི་ཆོས་སྤེལ་ཚོགས་པས་ལཱ་ཐེན་རྒྱལ་ཁམས་ལ་ཁ་ལོ་བསྒྱུར། ཆོས་རྗེ་ལ་མིའི་
གདོས་བཅས་ཀྱི་ཕུང་པོར་ཁ་ལོ་བྱེད་པའི་མཐུ་མེད་ཀྱང་། མིའི་རྣམ་ཤེས་ཀྱི་འཇུག་སྒོ་རང་
དབང་དུ་འབྱེད་ཐུབ་པའི་ལྡེ་མིག་ངོ་མཚར་བ་ཞིག་ཡོད། མིའི་རིགས་ལྷ་ཡུལ་དང་དམྱལ་
བའི་ཡུལ་གང་དུ་འགྲོ་བ་ཆོས་རྗེའི་ལྡེ་མིག་འདིས་ཐག་གཅོད་བྱེད་ཀྱིན་ཡོད། དེའི་དབང་
གིས། དུས་རབས་བར་མའི་སྐབས་སུ། ཁམས་ཀྱི་རྒྱལ་པོ་རྣམས་ཀྱིས་ཐོག་མར་དབང་ཆ་འདྲ་
མཉམ་ཡོང་བར་འབད་པ་དང༌། བར་དུ་སྲིད་དབང་སྒེར་འཛིན་བྱེད་པར་འབད་པ་དང༌།
མཐའ་མར་གོང་མའི་གསེར་ཁྲི་བླ་ན་མེད་པ་དེ་དབང་བར་འབད་པའི་དུས་སུ། རོམ་ཆོས་
རྗེ་ནི་ཡེ་ཤུའི་རིང་ལུགས་པའི་རྒྱལ་ཁམས་ཀྱི་བདག་པོ་ཆེ་ཤོས་སུ་གྱུར། ཆོས་རྗེ་ཕལ་ཆེ་བ་
ཁྲིར་ཕེབས་སྐབས་ན་སོ་བགྲེས་པས། ཁྲིར་བཞུགས་པའི་ལོ་གྲངས་ཆ་སྙོམས་ལ་ལོ་གཉིས་མ་
གཏོགས་མེད། ཆོས་རྗེ་རིམ་བྱོན་དག་ལ་ཁ་ཤས་ཐུགས་ཟབ་ཅིང་ཐབས་མཁས་པ་དང༌། ཁ་
ཤས་བཙན་ཤུགས་ཆེ་བ་དང༌། ཡང་ཁ་ཤས་ནི་རྒས་ཤིང་ནུས་པ་མེད་པ་སོགས་ཅི་རིགས་
བྱུང༌། ཆོས་རྗེ་དག་གིས་ཐབས་ཚུལ་སྣ་ཚོགས་བསྟེན་ནས་རྒྱལ་པོའི་བར་ལ་འདུམ་བྱེད་པ་
ནི། དོན་དུ་རྒྱལ་པོ་ཀུན་རང་ཉིད་ཀྱི་མངའ་རིས་སུ་སྡུད་ཐབས་ཤིག་ཡིན་ནོ། །
གོང་མ། ཆོས་རྗེ། ཁམས་ཀྱི་རྒྱལ་པོའི་བར་དབང་ཆ་འཕྲོག་རེས་བྱེད་པ་ནི། སྐབས་
འདིའི་ཡོ་རོབ་གླིང་གི་ཟིང་ཆ་སློང་བའི་རྐྱེན་གཙོ་བོ་ཡིན་པ་ལས་རྐྱེན་དེ་ཁོ་ན་མ་ཡིན་
ནོ། །སྐབས་འདིར་ཁན་སི་ཐན་ཐེ་ནོ་ཕོལ་ལ་གྷི་རེ་སིའི་སྐད་སྨྲ་བའི་གོང་མ་ཆ་ལེ་མན་ཟེར་
བ་ཞིག་བྱུང༌། ཚཱ་ལེ་མན་གྱིས་རོམ་གོང་མའི་རྒྱལ་ཁབ་ཡོངས་རྫོགས་ཉམས་གསོ་བྱ་དགོས་
བསམས་ཀྱང༌། རོམ་གོང་མའི་རྒྱལ་ཁབ་ཀྱི་ལཱ་ཐེན་སྐད་སྨྲ་བའི་ཡུལ་མ་གཏོགས་ཉམས་
གསོ་བྱེད་མ་ནུས། གྷི་རེ་སིའི་སྐད་སྨྲ་བའི་རོམ་གོང་མའི་རྒྱལ་ཁབ་དང་། ལཱ་ཐེན་སྐད་སྨྲ་
བའི་རོམ་གོང་མའི་རྒྱལ་ཁབ་དགྲར་ལངས་ནས་འགལ་བ་ཇེ་ཆེ་ནས་ཇེ་ཆེར་གྱུར། གྷི་རེ་
སིའི་སྐད་སྨྲ་ཡུལ་གྱི་ཡེ་ཤུའི་ཆོས་དང་ལཱ་ཐེན་སྐད་སྨྲ་ཡུལ་གྱི་ཡེ་ཤུའི་ཆོས་བར་ལ་འགལ་
བ་བྱུང་བ་ནི། ཡུལ་ཁམས་འདི་གཉིས་མི་མཐུན་པའི་རྒྱུ་གཙོ་བ་ཡིན། རོམ་ཆོས་རྗེ་ཡིས་
རང་ཉིད་ནི་ཡེ་ཤུའི་བསྟན་པའི་ཀ་ཆེན་འཕགས་པ་ཕེ་ཐའི་རྒྱུད་འཛིན་པ་ཡིན་ཚུལ་དང༌།
ཡེ་ཤུའི་བསྟན་པའི་བདག་པོ་ཉག་གཅིག་ཡིན་ཚུལ་ཀུན་ལ་བསྒྲགས་ཀྱང་། ཁན་སི་ཐན་ཐེ་
ནོ་ཕོལ་གྱི་གོང་མ་དང་མཁན་པོ་དག་གིས་རོམ་ཆོས་རྗེ་ཁས་མ་བླངས། ཕྱོགས་ཁག་འདི་
གཉིས་བར་ལ “རིགས་གསུམ་གཅིག་འདུས” ཀྱི་ལྟ་བའི་ཆ་ལ་རྩོད་པ་ཆེན་པོ་བྱུང་།གཉིས་
ཀས་ལོ་མང་པོར་བརྩད་མཐར། སྤྱི་ལོ1054ལོར་ཡེ་ཤུའི་སྤྱི་ཁྱབ་ཆོས་ཚོགས་ཐོར། ཡེ་ཤུའི་
སྤྱི་ཁྱབ་ཆོས་ཚོགས་ཐོར་རྗེས། ཆོས་ཚོགས་ནི་གྷི་རེ་སིའི་སྐད་སྨྲ་ཡུལ་གྱི་ཡེ་ཤུའི་ཆོས་ཚོགས་
དང༌། ལཱ་ཐེན་སྐད་སྨྲ་ཡུལ་གྱི་ཡེ་ཤུའི་ཆོས་ཚོགས་གཉིས་སུ་གྱེས་ནས།ཕན་ཚུན་མངོན་སུམ་
འཛེམས་མེད་ཀྱིས་དགྲར་བཟུང་། གྲུབ་མཐའི་ཆགས་སྡང་དང་འགལ་རྐྱེན་གཞན་དག་
ཚོགས་པའི་བྱེད་ལས་ཀྱིས། དུས་རབས་བར་མའི་སྐབས་སུ་ལཱ་ཐེན་སྐད་སྨྲ་ཡུལ་གྱི་ཡེ་ཤུའི་
ཆོས་རིམ་གྱིས་ཉམས།
སིལ་བུར་ཐོར་བའི་ཡེ་ཤུའི་རིང་ལུགས་པའི་རྒྱལ་ཁམས་སུ། སྟོབས་ཤུགས་ཆེན་པོ་
གསུམ་བྱུང་། སྐབས་འདིར་བྱང་གི་རྒྱ་མཚོའི་འགྲམ་དང་བྷོལ་ཐེ་ཁའི་མཚོ་ཁ་མཐའ་འཁོབ་
དག་ལ། ཡེ་ཤུའི་ཆོས་མ་དར་བའི་ཡོ་རོབ་བྱང་པའི་ཚོ་བ་འགའ་གནས། ཚོ་བ་འདི་དག་ལ་
ནོ་མན་པ་ཟེར། ནོ་མན་པས་རྒྱ་མཚོར་ཇག་བྱས་ཏེ། ལྷོ་ཕྱོགས་ཀྱི་སི་ཕེན་ནས་བཟུང་ཡེ་ཤུའི་
རིང་ལུགས་པའི་མངའ་རིས་སུ་གྱུར་པའི་མཚོ་ཁ་མཐའ་དག་བཅོམ།ནོ་མན་པས་ཨུ་རུ་སུའི་
ཆུ་བོ་དེད་ནས་བྱང་དུ་རིམ་གྱིས་ཕྱིན་ཏེ། ཨུ་རུ་སུའི་ཡུལ་དབུས་ཀྱི་མི་མེད་ཐང་སྟོང་དག་
བདག་གིར་བཟུང༌། འདི་ཚོས་ལྷོ་ཕྱོགས་ཀྱི་ཆུ་བོ་རྣམས་ལ་གྲུ་ལམ་ཕྱེ་སྟེ། མཚོ་ཁཱ་སི་ཕེང་
ནས་མཚོ་ནག་གི་བར་ལ་དབང་བསྒྱུར་ནས། ཨུ་རུ་སུར་གུང་གི་རྒྱལ་ཁབ་བཙུགས། ནོ་མན་
པ་འདི་རྣམས་ཨུ་རུ་སུའི་མི་ཡི་ཐོག་མ་ཡིན། ཨུ་རུ་སུའི་ནོ་མན་པ་རྣམས་གཡུལ་གྱི་ལས་ལ་
མཁས་པས། ཁན་སི་ཐན་ཐེ་ནོ་ཕོལ་ཡང་མངའ་འོག་ཏུ་བསྡུ་ཐུབ་ལ་ཁད་པ་བྱས།
དུས་རབས་དགུ་པའི་དུས་འགོར། ཨིང་གྷ་ལན་ནི་ཡེ་ཤུའི་ཆོས་ལ་དད་པའི་དམའ་
སའི་འཇར་མན་རྒྱལ་ཁབ་ཅིག་ཡིན། སྐབས་འདིར་རྒྱལ་པོ་ཆ་ལེ་མན་གྱི་སློབ་མ་ཨེ་གྷ་བྷ་ཐ་
ཞེས་པ་རྒྱལ་ཁབ་འདིའི་རྒྱལ་པོ་ཡིན། ཨེ་གྷ་བྷ་ཐ་འདས་རྗེས་ཨལ་ཧྥུ་རེ་དྷ་ཞེས་པས་རྒྱལ་
ས་བཟུང་། སྤྱི་ལོ886ལོར།ཨལ་ཧྥུ་རེ་དྷའི་མངའ་རིས་ཀྱི་ཨིང་གྷ་ལན་གྱི་ཕྱེད་ཀ་ནོ་མན་པས་
ཕྲོགས། སྤྱི་ལོ1061ལོར། ཁ་ནེའུ་ཐ་ཞེས་པས་ནོ་མན་པའི་དཔུང་དྲངས་ནས། ཨིང་གྷ་ལན་
ཧྲིལ་པོ་དབང་དུ་བསྡུས། སྤྱི་ལོ912ལོར། འགོ་དཔོན་རོལ་གྷུ་ཞེས་པས་ནོ་མན་པའི་དཔུང་
ཞིག་དྲངས་ནས། ཧྥ་རན་སིའི་ནུབ་བྱང་གི་ཡུལ་གྲུ་མངའ་འོག་ཏུ་བསྡུས་ཏེ། ནོ་མན་དྷེ་གུང་
གི་རྒྱལ་ཁབ་བཙུགས།
ཁ་ནེའུ་ཐས་ཨིང་གྷ་ལན་དང་ནོ་ཝེ་དང་དྷན་མཱ་ཁ་སྟེ་ཡུལ་གསུམ་ལ་དབང་བསྒྱུར་
ཀྱང༌། རྒྱལ་པོ་འདི་འདས་རྗེས་ཁོང་གི་རྒྱལ་ཁབ་སིལ་བུར་ཐོར། རྒྱལ་པོ་འདས་རྗེས་རྒྱལ་
སྲས་རྣམས་ཀྱིས་རྒྱལ་ཁབ་དུམ་བུར་བགོད་སྲོལ་ཡོད་པ་ནི། ཤེས་རིག་མ་དར་བའི་མི་
རིགས་ཀྱི་ཆབ་སྲིད་ཀྱི་སྐྱོན་ཆ་ཆེན་པོ་ཞིག་ཡིན། ཁ་ནེའུ་ཐའི་རྒྱལ་སྲིད་ཉམས་པའང་རྐྱེན་
འདིའི་དབང་གིས་ཡིན། གལ་སྲིད་ནོ་མན་པའི་རྒྱལ་པོའི་རྒྱལ་ཁབ་འདི་སིལ་བུར་མ་ཐོར་
ན། འདིའི་རྗེས་སུ་གནས་ཚུལ་གང་འདྲ་འབྱུང་ཞེ་ན། འདིར་བསམ་གཞིག་བྱེད་སའི་གནད་
ཆེན་པོ་ཞིག་ཡོད་དོ། །ནོ་མན་པ་ནི་དཔའ་ཞིང་རྒོད་ལ་བློ་སེམས་ཤིན་ཏུ་མཐུན་པའི་མི་
རིགས་ཤིག་ཡིན། ནོ་མན་པས་ཤིང་གྲུ་ཆེན་པོ་བཏང་ནས། གྷི་རེན་ལན་གླིང་དང་འཁྱགས་
གླིང་དུ་ཕྱིན། ཨ་མེ་རི་ཁ་གླིང་དུ་སླེབས་པའི་ཐོག་མའང་འདི་དག་ཡིན། རྗེས་སུ་མི་རིབགས་
འདིས་སཱ་རཱ་སེན་པའི་ལག་ནས་སེ་སེ་ལི་གླིང་ཕྱིར་ཕྲོགས་ཤིང་། གྲོང་ཁྱེར་རོམ་ཡང་བཅོམ།
ཚུལ་འདིར་དཔགས་ན། ཁ་ནེའུ་ཐའི་རྒྱལ་པོའི་རྒྱལ་ཁབ་ཀྱི་མངའ་ཐང་ནི་འདི་ལས་ཀྱང་ཆེ་
བར་རྒྱས་རིགས་ཤིང་། ཨ་མེ་རི་ཁ་གླིང་ནས་ཨུ་རུ་སུའི་བར་ཡུག་གཅིག་ཏུ་སྦྲེལ་ནས་དབང་
སྒྱུར་བའི་རྒྱལ་ཁབ་སྟོབས་ལྡན་ཞིག་ཏུ་འགྱུར་བར་རིགས་སོ།།
ཡོ་རོབ་གླིང་གི་ལཱ་ཐེན་སྐད་སྨྲ་ཡུལ་དང་། འཇར་མན་པའི་མངའ་ཁོངས་ཀྱི་ཤར་
ཕྱོགས་སུ། སི་ལཱ་ཝུ་དང་ཏུ་རུ་ཁའི་ཚོ་བ་རྣམས་འདྲེས་ནས་གནས། དེར་མི་འབོར་ཆེས་མང་
བ་ནི་མག་ཇཱ་པ་ཡིན། མི་རིགས་འདིར་ཧང་གྷ་རི་པའང་ཟེར། མག་ཇཱ་པ་ནི་དུས་རབས་
བརྒྱད་པ་ནས་དགུ་པའི་རིང་ལ་ནུབ་ཕྱོགས་སུ་སྤོས་པ་ཡིན། སྐབས་ཤིག་ལ་གོང་མ་ཆ་ལེ་
མན་གྱིས་མག་ཇཱ་པར་དབང་བསྒྱུར་ཀྱང༌། ཆ་ལེ་མན་འདས་རྗེས། མག་ཇཱ་པ་རྣམས་དེ
སང་གི་ཧང་གྷ་རིའི་ཡུལ་དུ་གནས་གཏན་ཆགས་བྱས་ནས་རྒྱལ་ཁབ་བཙུགས། མག་ཇཱ་
པ་རྣམས་སྔོན་གྱི་ཧོར་གྱི་རྒྱུད་པ་ཡིན་པས། ལོ་རེར་དབྱར་ཤར་བ་དང་ཡོ་རོབ་གླིང་པར་
འཕྲོག་བཅོམ་བྱེད། སྤྱི་ལོ938ལོར། མག་ཇཱ་པས་འཇར་མན་ཡུལ་བརྒྱུད་ནས་ཧྥ་རན་སིར་
དཔུང་དྲངས། དེ་ནས་རི་བོ་ཨལ་ཕེ་སི་བརྒལ་ཏེ། ཨི་ཐ་ལིའི་བྱང་རྒྱུད་དུ་ཞུགས་ནས་ཕྱིར་
ལོག མག་ཇཱ་པས་ཡུལ་གར་སོང་དུ་རྒྱུ་མཐོང་འཕྲོག མི་མཐོང་གསོད། ཁང་པ་མཐོང་སྲེག་
བྱེད་པས། ཡུལ་མི་རྣམས་ཀྱིས་སྡུག་བསྔལ་གྱི་བཏུང་བ་དང་མྱ་ངན་གྱི་ཟས་ཟད་མི་ཤེས་པ་
མྱངས་ནས་དུས་འདའ་དགོས་བྱུང༌།
རོམ་གོང་མའི་རྒྱལ་ཁབ་ཤིན་ཏུ་ཉམས་བཞིན་པའི་སྟེང་ལ།ལྷོ་ཕྱོགས་ནས་སཱ་རཱ་སེན་
པའི་དཔུང་ཞུགས། འདིའི་སྐབས་སུ་རྒྱ་མཚོ་ཕལ་ཆེ་བའི་བདག་དབང་སཱ་རཱ་སེན་པའི་ལག་
ཏུ་ཤོར། རྒྱ་མཚོའི་ཁམས་སུ་སཱ་རཱ་སེན་པར་རྒོལ་ཕོད་པ་ནི། མཚོ་ནག་གི་ཨུ་རུ་སུའི་ནོ་མན་
པ་དང་ནུབ་ཕྱོགས་ཀྱི་ནོ་མན་པ་ལས་མེད།
སྐབས་འདིར་རོམ་གོང་མའི་རྒྱལ་ཁབ་ལ་མི་རིགས་དམུ་རྒོད་དག་གིས་བསྐོར་ནས་
རྒོལ་བ་ཡང་ཡང་བྱས།མི་རིགས་འདི་དག་ལ་སྟོབས་ཤུགས་དང་འཇིགས་པ་ཇི་འདྲར་ཡོད་
པ་དཔོག་པའི་ཡུལ་ལས་འདས། ཆ་ལེ་མན་དང་འདིའི་རྗེས་འཇུག་དག་གིས། བླ་མེད་རོམ་
གོང་མའི་རྒྱལ་ཁབ་ཀྱི་དར་ཆ་བསྒྲེངས་ཏེ། རོམ་གོང་མའི་རྒྱལ་ཁབ་སླར་གསོ་བྱེད་པའི་ཟློས་
གར་ཞིག་ཨུ་ཚུགས་མཐར་སྐྱེལ་གྱིས་འཁྲབས་ཀྱང༌། རོམ་གོང་མའི་རྒྱལ་ཁབ་མི་ཉམས་པར་
ཕན་ཅི་ཡང་མ་ཐོགས། གོང་མ་ཆེན་པོ་ཆཱ་ལེ་མན་གྱི་རིང་ནས། ཡོ་རོབ་ནུབ་མའི་ཆབ་སྲིད་
ནི་རོམ་གོང་མའི་རྒྱལ་ཁབ་སླར་གསོ་བྱེད་འདོད་ཀྱི་དྲ་བར་ཚུད་ཅིང་། དེ་ནས་ཐར་དབང་
མེད་པར་གྱུར། སྐབས་འདིར་གྷི་རེ་སིའི་སྐད་སྨྲ་ཡུལ་གྱི་རོམ་གོང་མའི་རྒྱལ་ཁབ་སྔར་ནས་
ཉམས་ཏེ། ཚོང་འདུས་གྲོང་ཁྱེར་ཁན་སི་ཐན་ཐེ་ནོ་ཕོལ་དང་། དེའི་མཐའ་སྐོར་གྱི་སྤྱི་ལེ་རེ་
གཉིས་ཀྱི་ཡུལ་ཙམ་ལས་མ་ལུས། ཆ་ལེ་མན་འདས་རྗེས་ཀྱི་ལོ་སྟོང་ཕྲག་གཅིག་གི་རིང་དུ།
ཡོ་རོབ་གླིང་གི་ཆབ་སྲིད་ནི་སྔར་མལ་དུ་རང་འཇགས་ཀྱིས་གནས་པ་ལས་ཡར་རྒྱས་ཅུང་
ཟད་ཀྱང་མ་བྱུང་།
ཡོ་རོབ་གླིང་གི་ལོ་རྒྱུས་སུ། ཆ་ལེ་མན་ནི་སྐད་གྲགས་ཤིན་ཏུ་ཆེ་མོད། འོན་ཀྱང་རྒྱལ་
པོ་འདིའི་གནས་ཚུལ་རབ་རིབ་ཙམ་ལས་གསལ་པོར་ཤེས་མཁན་མེད། ངག་རྒྱུན་ལ་གྲགས་
ཚོད་ལྟར་ན། ཚཱ་ལེ་མན་གྱིས་རིག་གནས་ལ་གཙིགས་ཆེན་བྱེད་ཀྱང༌། རང་གིས་ཡི་གེ་འབྲི་
ཀློག་མི་ཤེས་པར་སྣང་། རྒྱུན་པར་ཟས་ཟ་ཞོར་དུ་གཞན་ལ་དཔེ་ཆ་ཀློག་བཅུག་ནས་རང་
གིས་ཉན་པ་དང༌། ཆོས་གཞུང་བགྲོ་གླེང་བྱེད་པ་ལ་དགའ་བར་གྲགས། དགུན་ཤར་ཚེ། ཚཱ་
ལེ་མན་གྱིས་ཨེ་ཁ་སི་ལཱ་ཞྭ་ཕེལ་དང་མེ་ཡེང་སིའི་ཕོ་བྲང་དུ་མཁས་པ་རྣམས་བཀུག་སྟེ།
རིག་པ་བགྲོ་གླེང་དང་སློབ་གཉེར་བྱེད་པ་དང་། དབྱར་ཁར་མག་ཇཱ་པ།སཱ་ཁ་སོན་པ།སཱ་རཱ་
སེན་པ། སི་ལཱ་ཝུ་པ། འཇར་མན་པ་སོགས་ལ་གཡུལ་བཤམས་ནས་འཐབས། ཆ་ལེ་མན་གྱིས་
རོ་མེ་ལོ་སི་ཨོ་གྷེའུ་སི་དྷོ་ལོ་སིའི་རྒྱལ་ས་བཟུང་ནས། རོམ་གོང་མའི་ཁྲི་འཛིན་དགོས་སྙམ་
པའི་འདུན་པ་དེ་དུས་ནམ་ཞིག་ལ་སྐྱེས་པ་དེང་སང་ང་ཚོར་དཔོག་ཐབས་མེད། འདུན་པ་
འདི་ཆ་ལེ་མན་ལ་ཨི་ཐ་ལི་བྱང་མ་དབང་དུ་མ་བསྡུས་གོང་ནས་ཡོད་སྲིད་ལ། ལཱ་ཐེན་ཆོས་
ཚོགས་ཁན་སི་ཐན་ཐེ་ནོ་ཕོལ་གྱི་དབང་འོག་ནས་རང་བཙན་བྱ་འདོད་པའི་ཆོས་རྗེ་ལེ་ཨུ་
གསུམ་པས། ཆ་ལེ་མན་ལ་ཤོག་བུ་རླུང་འཚང་བྱས་པས་འདུན་པ་དེ་འདྲ་སྐྱེས་པ་ཡིན་ཤས་
ཀྱང་ཆེ། གང་ལྟར་ཆ་ལེ་མན་གྱི་གོང་མར་སྡོད་དགོས་སྙམ་པའི་རེ་འདུན་དེ་མཐར་སྨིན་
འགྲུབ་བྱུང་ངོ༌། །
སྐབས་འདིར་གོང་མ་ཁྲིར་འདོན་ཚེ། ཆོས་རྗེ་ཡིས་གོང་མར་དབུ་རྒྱན་གནང་
ནས་དབང་བསྐུར་རུང་མིན་ཐད་ལ། རོམ་ཆོས་རྗེ་དང་ཆ་ལེ་མན་བར་རྩོད་པ་བྱུང༌། སྤྱི་
ལོ800ལོའི་ཡེ་ཤུ་འཁྲུངས་སྐར་གྱི་དུས་ཆེན་དུ། འཕགས་པ་ཕེ་ཐའི་འདུ་ཁང་ཆེན་མོར་རོམ་
ཆོས་རྗེ་ཡིས་ཆཱ་ལེ་མན་ལ་དབུ་རྒྱན་གནང་བའི་མཛད་སྒོ་སྤེལ། སྐབས་དེར་ཆོས་རྗེ་ཡིས་
གོང་མའི་དབུ་རྒྱན་ཆ་ལེ་མན་གྱི་མགོ་ལ་བསྐོན་ཏེ། ཆ་ལེ་མན་རོམ་གོང་མར་དབང་སྐུར་
ཞིང་སྨོན་ལམ་བྱེད་སྐབས། ལྟད་མོ་བས་དགའ་བའི་ཐལ་མོ་བརྡབས་པས་ཆོས་རྗེ་མངོན་
ཆེན་དུ་གྱུར་པས། ཆ་ལེ་མན་ཤིན་ཏུ་མ་རངས་པར་གྲགས། དེའི་རྐྱེན་གྱིས། ཆ་ལེ་མན་གྱིས་
རང་གི་སྲས་ཁྲིར་འདོན་ཚེ། ཆོས་རྗེ་ཡིས་ཐེ་བྱུས་བྱེད་མི་ཆོག་པའི་གསང་བའི་བཀའ་ཕབ་
པར་གྲགས། སྔར་ཆ་ལེ་མན་གྱིས་དབུ་རྒྱན་དེ་རང་གིས་གོན་དགོས་བསམས་ཡོད་པས།
རོམ་གོང་མའི་རྒྱལ་ཁབ་ཉམས་གསོ་བྱུང་བ་ནས་བཟུང་། ཆོས་རྗེ་དང་གོང་མས་དབང་ཆ་
བརྩད་ནས་འཐབ་རྩོད་ཡུན་རིང་བྱས། འོན་ཀྱང་ཆ་ལེ་མན་གྱི་སྲས་ལོའུ་ཝེ་སིས་རོམ་ཆོས་
རྗེར་ངོ་ལྡོག་མ་ནུས་པས། ཆོས་རྗེས་ཅི་གསུང་དང་ལེན་བྱས་ཏེ་ཡབ་ཀྱི་བཀའ་དང་རྩ་བ་
ནས་འགལ་བར་གྱུར།
ལོའུ་ཝེ་སི་འདས་རྗེས། ཚཱ་ལེ་མན་གོང་མའི་རྒྱལ་ཁབ་སིལ་བུར་ཐོར། འཇར་མན་
སྐད་སྨྲ་བའི་ཧྥ་རན་ཁ་པ་དང༌། ཧྥ་རན་སིའི་སྐད་སྨྲ་བའི་ཧྥ་རན་ཁ་པའི་བར་གྱི་འགལ་བ་
ཆེ་བར་ཕྱིན། དེ་རྗེས་གོང་མའི་རྒྱལ་ས་ནི་སཱ་ཁ་སོན་པ་བྱ་རྔོན་ཧེན་རེ་ཞེས་པའི་བུ་ཨོ་ཐོ་
ཞེས་པས་བཟུང་། ཨོ་ཐོ་ནི་སྤྱི་ལོ919ལོར་འཇར་མན་གྱི་ཁམས་ཀྱི་རྒྱལ་པོ་དང་མཁན་པོའི་
ཚོགས་འདུ་ཆེན་པོར་འཇར་མན་གྱི་རྒྱལ་པོར་བསྐོས་ཤིང་། སྤྱི་ལོ962ལོར་གྲོང་ཁྱེར་རོམ་དུ་
སོང་ནས་རོམ་གོང་མའི་ཁྲི་ལ་བཏོན། དུས་རབས་བཅུ་གཅིག་པའི་དུས་འགོར། སཱ་ཁ་སོན་
པའི་རྒྱལ་སྲིད་ཉམས་ཤིང་། སྲིད་དབང་འཇར་མན་པས་བཟུང༌། ཆ་ལེ་མན་གྱི་ཁཱ་ལོ་ཝེན་
རྗན་རྒྱལ་སྲིད་ནུབ་པ་ནས་བཟུང༌། ནུབ་ཕྱོགས་ཀྱི་ཧྥ་རན་སིའི་ཡུལ་སྐད་སྣ་ཚོགས་སྨྲ་བའི་
ཁམས་ཀྱི་རྒྱལ་པོ་དང་སྐུ་དྲག་རྣམས་ལ། འཇར་མན་གོང་མའི་མངའ་འོག་ནས་རང་བཙན་
ཐོབ། དབྱིན་ཇི་ནི་བླ་མེད་རོམ་གོང་མའི་རྒྱལ་ཁམས་ཀྱི་མངའ་ཁོངས་སུ་སྡུད་མ་ཐུབ། ཧྥ་
རན་སིའི་རྒྱལ་པོ། ནོ་མན་དྷེ་གུང་གི་རྒྱལ་ཁབ་ཀྱི་རྒྱལ་པོ་དང༌། བཀས་བཀོད་རྒྱུད་འཛིན་
གྱི་རྒྱལ་ཕྲན་མང་དག་ཅིག་རོམ་གོང་མའི་རྒྱལ་ཁབ་ཀྱི་མངའ་འོག་ནས་རང་བཙན་བྱས།
སྤྱི་ལོ987ལོར། ཧྥ་རན་སི་རྒྱལ་པོའི་རྒྱལ་ཁབ་ནི་ཁཱ་ལོ་ཝེན་རྗན་གྱི་མངའ་འོག་ནས་
རང་བཙན་བྱས་ཏེ། ཧེའུ་ཁཱ་ཕེ་ཞེས་པས་དབང་བསྒྱུར། དེ་ནས་དུས་རབས་བཅོ་བརྒྱད་
པའི་བར་དུ། ཁཱ་ཕེའི་སྲིད་དབང་ནི་ཧེའུ་ཁཱ་ཕེའི་རྒྱུད་པས་བཟུང༌། ཧེའུ་ཁཱ་ཕེའི་དུས་སུ།
ཧྥ་རན་སིའི་མངའ་འོག་ཏུ་ཕཱ་རེ་སི་དང་དེའི་མཐའ་སྐོར་གྱི་ས་ཆ་ཆུང་ངུ་ཙམ་ལས་མ་ཆུག་
པར་སྣང་།
སྤྱི་ལོ1066ལོར། ནོ་མན་དྷེའི་གུང་གི་རྒྱལ་ཁབ་ཀྱི་རྒྱལ་པོ་ཆེན་པོའི་མངའ་འོག་གི་ལཱ་
ཐེན་ནོ་མན་པ་དང་། ཧཱ་རོལ་དྷ་ཧཱ་དྷ་རཱ་དྷའི་མངའ་འོག་གི་ནོ་ཝེའི་ནོ་མན་པའི་དཔུང་
ཨིང་གྷ་ལན་ལ་ལྷགས། ཨིང་གྷ་ལན་གྱི་རྒྱལ་པོ་ཧཱ་རོལ་དྷ་ཞེས་པས་སི་ཐན་ཧྥོ་དྷའི་ཡུལ་དུ་
ནོ་ཝེའི་ནོ་མན་པའི་དཔུང་ཚར་བཅད། འོན་ཀྱང་ནོ་མན་པས་ཧེ་སི་ཐེན་སིའི་ཡུལ་དུ་ཨིང་
གྷ་ལན་གྱི་དཔུང་ཆམ་ལ་ཕབ། ཨིང་གྷ་ལན་ནི་ནོ་མན་པའི་མངའ་འོག་ཏུ་ཤོར་ཏེ། ཨིང་གྷ་
ལན་དང་སི་ཁན་དྷེ་ནེ་ཝེ་ཡ། ཐེའུ་ཐོན། ཨུ་རུ་སུ་བར་གྱི་འབྲེལ་ལམ་བཅད་ཅིང༌། ཧྥ་རན་
སིའི་བར་ལ་འབྲེལ་ལམ་འཛུགས་དཀའ་བར་བྱས། དེའི་རྗེས་ཀྱི་ལོ་བཞི་བརྒྱའི་རིང་་ལ། ཨིང་
གྷ་ལན་ནི་ཧྥ་རན་སིའི་བཀས་བཀོད་རྒྱུད་འཛིན་གྱི་མངའ་བདག་བར་གྱི་འཐབ་རྩོད་དུ་
ཚུད་དེ། ཨིང་གྷ་ལན་རྒྱལ་ཁབ་ཀྱི་མངའ་ཐང་ཉམ་དམས་སུ་བཏང༌།

ལེའུ་ཞེ་དྲུག་པ། རྒྱ་གྲམ་དམག་ཤར་ཕྱོགས་སུ་དཔུང་འཇུག་
བྱས་པ་དང་ཆོས་རྗེ་ཡིས་དབང་བསྒྱུར་ཚུལ།

སྔར་ཆ་ལེ་མན་གྱི་རིང་ལ། ཁ་ཆེའི་ཆོས་ཀྱི་བསྟན་པ་འཛིན་མཁན་ཁཱ་ལེ་ཧྥ་དང་ཆ་
ལེ་མན་བར་ལ་འཕྲིན་ཡིག་བསྐུར་རེས་བྱུང༌། ཁཱ་ལེ་ཧྥ་ནི《ཨ་རབ་གཏམ་རྒྱུད》དུ་ཧཱ་
རུན་ཨལ་རཱ་ཞི་དྷཪ་གྲགས་པ་དེ་ཡིན། སྐབས་དེར་ཧཱ་རུན་ཨལ་རཱ་ཞི་དྷས་རྒྱལ་
ས་བྷ་གྷ་དྷ་ནས་རོམ་ལ་ཕོ་ཉ་བཏང་སྟེ། ཆ་ལེ་མན་ལ་ཆུ་ཚོད་ཅིགགླང་ཆེན་ཞིག སྦྲ་གུར་
ཡིད་དུ་འོང་བ་ཞིགཡེ་ཤུའི་གདུང་ཁང་ཆེན་མོའི་ལྡེ་མིག་འགའ་བཅས་སྐྱེས་སུ་བསྐུར་བར་
གྲགས། ལྡེ་མིག་དེ་རོམ་གོང་མ་རྗ་རུ་སཱ་ལམ་དབང་བསྡུ་བར་ཤོག་ཟེར་བའི་བརྡ་ཡིན།
བྷའེ་ཙན་ཐེམ་དང་ཆཱ་ལེ་མན་གྱི་བླ་མེད་རོམ་གོང་མའི་རྒྱལ་ཁབ་གཉིས་ཀྱིས་རྗ་རུ་སཱ་ལམ་
བརྩད་ནས། ཡེ་ཤུའི་རིང་ལུགས་པ་ནང་དམེ་བྱར་འཇུག་རྒྱུ་ནི་ལྡེ་མིག་འདི་བསྐུར་བའི་
དམིགས་ཡུལ་ཡིན།
གོང་སྨོས་ལེགས་སྐྱེས་དེ་དག་ལ་དཔགས་ན། དུས་རབས་དགུ་པར་ཡོ་རོབ་གླིང་གི་
རྒྱལ་ཁབ་རྣམས་འཁྲུག་པའི་སྐབས་སུ། མེ་སེ་བྷི་ཐེ་མེ་ཡ་དང་ཨེ་ཇིབ་ཡུལ་གྱི་ཨ་རབ་གོང་
མའི་རྒྱལ་ཁབ་ལ་དར་རྒྱས་ཆེན་པོ་བྱུང་ཞིང་། འདིའི་ཤེས་རིག་དར་ཚད་ནི་ཡོ་རོབ་གླིང་
ལས་རིང་དུ་བརྒལ་ཡོད་པ་ཤེས། ཨ་རབ་ཀྱི་སྒྱུ་རྩལ། ཚན་རིག རྩོམ་རིག་ཤིན་ཏུ་དར་ཞིང་།
མི་རྣམས་བློ་རིག་རྒྱས་ཏེ་རྨོངས་དད་དང་འཇིགས་སྣང་མེད་པར་གྱུར། སི་ཕེན་དང་ཨ་ཧྥེ་
རི་ཁ་བྱང་མར་སཱ་རཱ་སེན་པས་དབང་བསྒྱུར་བས་ཟིང་འཁྲུག་ཆེན་པོ་བྱུང་ཡང༌། ཡུལ་དེ་
དག་ལ་རིག་གཞུང་གི་བྱེད་སྒོ་སྔར་བཞིན་རྒྱ་ཆེར་སྤེལ་ཐུབ་པ་བྱུང༌། ཡོ་རོབ་གླིང་གི་སྤྱི་
ཚོགས་སུ་མུན་ཤིན་ཏུ་ནག་པའི་དུས་རབས་འགའི་རིང་ལ། ཨ་རབ་པ་དང་ཡ་ཧུ་དཱ་པས་ཨ་
རེ་སི་ཐོ་ཐོལ་གྱི་གསུང་རྩོམ་ལ་ཞིབ་འཇུག་བྱས་ནས། གནའ་ནས་ཡལ་བར་བོར་བའི་མཚན་
ཉིད་རིག་པ་དང་ཚན་རིག་སླར་གསོ་བྱས།
ཨ་རབ་ཀྱི་བྱང་རྒྱུད་དུ་ཏུ་རུ་ཁ་པ་མང་པོ་གནས། སྐབས་འདིར་ཏུ་རུ་ཁ་པ་ཕལ་ཆེ་
བ་ཁ་ཆེའི་ཆོས་ལ་དད། རིག་པ་དོན་གཉེར་བྱེད་འདོད་ཤིན་ཏུ་ཆེ་བའི་པར་སིག་པ་དང་ཨ་
རབ་པ་དག་དང་བསྡུར་ན། ཏུ་རུ་ཁ་པ་ནི་ཆོས་དད་ལྷག་པར་ཆེ། དུས་རབས་བཅུ་པར། ཨ་
རབ་པའི་དམག་ཤུགས་དང་ཆབ་སྲིད་ཉམས་པའི་སྐབས་སུ། ཏུ་རུ་ཁ་པའི་སྟོབས་ཤུགས་
ཆེ་བར་ཕྱིན། སྐབས་འདིའི་ཏུ་རུ་ཁ་པ་དང་ཨ་རབ་གོང་མའི་རྒྱལ་ཁབ་བར་གྱི་འབྲེལ་བ་ནི།
ལོ་ཆིག་སྟོང་བཞི་བརྒྱའི་སྔོན་གྱི་མིས་དྷ་པ་དང་བྷ་བྷི་ལུན་གོང་མའི་རྒྱལ་ཁབ་བར་གྱི་
འབྲེལ་བ་དང་ཤིན་ཏུ་འདྲ། དུས་རབས་བཅུ་གཅིག་པར། ཏུ་རུ་ཁའི་རིགས་ཀྱི་བྱེ་བྲག་སེལ་
རྗུའུ་ཁའི་ཏུ་རུ་ཁ་པ་རྣམས་མེ་སེ་བྷི་ཐེ་མེ་ཡའི་ཡུལ་དུ་སླེབས། ཏུ་རུ་ཁ་པས་ཨ་རབ་པ་
རྣམས་ཕྱི་ཚུལ་ལ་བདག་པོར་བཀུར་ནའང་། དོན་དུ་ཨ་རབ་པ་རྣམས་ཏུ་རུ་ཁ་པའི་བཟུང་
དམག་དང་ལག་ཆར་གྱུར། དེ་རྗེས་ཏུ་རུ་ཁ་པས་ཨར་མེ་ནེ་ཡ་དབང་དུ་བསྡུས་ཤིང་། ཨེ་
ཞ་ཡ་མའེ་ཎའི་ཡུལ་གྱི་བྷའེ་ཙན་ཐེམ་གྱི་སྟོབས་ཤུགས་ལྷག་མའང་རྨེག་མེད་དུ་བཟོས། སྤྱི་
ལོ1071ལོར། ཏུ་རུ་ཁ་དང་བྷའེ་ཙན་ཐེམ་གྱི་དཔུང་མཱ་ལཱ་གཟི་རྗ་དྷའི་ཡུལ་དུ་གཡུལ་སྤྲད་
པར་བྷའེ་ཙན་ཐེམ་གྱི་དཔུང་རབ་ཏུ་ཕམ་སྟེ། ཏུ་རུ་ཁ་པས་བྷའེ་ཙན་ཐེམ་གྱི་ཨེ་ཞ་ཡ་གླིང་
གི་མངའ་ཁོངས་ཡོངས་སུ་ཕྲོགས། ཁན་སི་ཐན་ཐེ་ནོ་ཕོལ་གྱི་རྒྱ་མཚོའི་ཕ་རོལ་གྱི་བཙན་ས་
ནའེ་སེ་ཡ་ཞེས་པའང་ཏུ་རུ་ཁའི་དམག་གིས་བླངས་ཏེ། ཁན་སི་ཐན་ཐེ་ནོ་ཕོལ་ལ་དཔུང་
འཇུག་བྱེད་པའི་གྲ་སྒྲིག་ཚགས་སུ་ཚུད།
བྷའེ་ཙན་ཐེམ་གོང་མའི་རྒྱལ་ཁབ་ཀྱི་གོང་མ་མའེ་ཁོལ་བདུན་པས། ཏུ་རུ་ཁའི་དམག་
གཏུམ་པོ་རྣམས་འོང་བཞིན་པ་ཐོས་པ་དང་ཤིན་ཏུ་སྐྲག་ནས་ཅི་བྱ་གཏོལ་མེད་པར་གྱུར།
སྐབས་འདིར་བྷའེ་ཙན་ཐེམ་གྱི་དཔུང་གིས་ནོ་མན་པ་དང་འཐབས་ནས་རང་གི་མངའ་
ཁོངས་ནས་དྷུ་རཱ་ཙོ་ཡང་དགྲ་ལག་ཏུ་ཤོར། ཕེ་ཁྲེ་ནེ་གྷ་ཞེས་པའི་ཏུ་རུ་ཁའི་རིགས་གཏུམ་
པོ་ཞིག་ཆུ་བོ་དྷེ་ནེབ་བརྒལ་ནས་འོངས་པ་ལའང་གཡུལ་ཆེན་པོ་སྤྲད་དེ། བྷའེ་ཙན་ཐེམ་གྱི་
སྟོབས་ཤུགས་ཉམས་ཤིང་དགྲ་ལ་ཕྱིར་རྒོལ་བྱེད་པའི་ནུས་པ་ཡོངས་སུ་ཟད་པས། གོང་མ་
མའེ་ཁོལ་བདུན་པ་འུ་ཐུག་ནས་ནུབ་ཕྱོགས་ལ་རོགས་སྐྱོར་ཞུ་དགོས་བྱུང༌། སྐབས་འདིར་
གོང་མ་འདིས་རོམ་ཆོས་རྗེ་གྷི་རེ་གྷ་རེ་ལ་རོགས་སྐྱོར་གནང་བར་ཞུ་བའི་འཕྲིན་བཏང་བ་
ལས། ནུབ་ཕྱོགས་ཀྱི་གོང་མ་ལ་རོགས་སྐྱོར་མ་ཞུས། གོང་མ་འདིའི་རྒྱུད་འཛིན་པ་ཨ་ལེ་ཁ་
སེའུ་སི་ཁམ་ནེ་ནེའུ་སིས་ཀྱང་རོམ་ཆོས་རྗེ་ཨར་བྷན་གཉིས་པར་འཕྲིན་བཏང་ནས། ཆོས་
རྗེ་ལ་རོགས་སྐྱོར་གནང་དགོས་ཚུལ་གྱི་ཞུ་བ་ནན་པོ་རིངས་པར་ཕུལ་བར་སྣང་།
གོང་སྨོས་གནས་ཚུལ་འདི་འབྱུང་སྐབས། ལཱ་ཐེན་ཆོས་ཚོགས་དང་གྷི་རེ་སིའི་ཆོས་
ཚོགས་བར་འབྲེལ་ལམ་ཆད་ནས་ལོ་ཉི་ཤུ་ལྷག་འདས་ཤིང༌། སྔར་མི་འདོད་པའི་འཐབ་
རྩོད་ཅི་རིགས་བྱུང་བ་དེ་དག་སྐྱེ་བོའི་བློ་ཡུལ་དུ་ད་དུང་མ་བརྗེད་པར་ཡོད། བྷའེ་ཙན་ཐེམ་
ལ་དགྲ་ཆེན་པོ་བྱུང་བ་ནི་རོམ་ཆོས་རྗེ་ལ་མཚོན་ན། ལཱ་ཐེན་ཆོས་ཚོགས་ཀྱིས་གྷི་རེ་སིའི་
ཆོས་ཚོགས་ལ་དབང་བསྒྱུར་བའི་གོ་སྐབས་ཡག་ཤོས་ཡིན། དེ་དང་མཉམ་དུ་སྐབས་འདིར
ནུབ་ཕྱོགས་ཀྱི་ཡེ་ཤུའི་ཆོས་ཀྱི་རྒྱལ་ཁམས་སུ་གནད་དོན་ཚབས་ཆེན་གཉིས་ཡོད་པ་དེས།
རོམ་ཆོས་རྗེ་ཡིས་ཐག་གཅོད་བྱེད་པར་གོ་སྐབས་བཟང་པོ་ཞིག་ཀྱང་བསྐྲུན་ཡོད་པ་རེད།
གནད་དོན་དེ་གཉིས་ནི། སྐབས་འདིར་ཡོ་རོབ་གླིང་དུ་མི་སྒེར་བར་ཁེར་འཐབ་བྱེད་སྲོལ་
ཞིག་དར་བ་དེས། སྤྱི་ཚོགས་ལ་ཟིང་ཆ་ཆེན་པོ་བཟོས་པ་དང་གཅིགདམའ་སའི་འཇར་མན་
པ་དང་ཡེ་ཤུའི་ཆོས་ལ་དད་པའི་བྱང་པའི་བར་དང༌། ནོ་མན་པ་དང་ཧྥ་རན་ཁ་པའི་བར་
ལ་འཐབ་འཁྲུག་བྱུང་བ་དང་གཉིས་སོ། །
རྒྱུ་རྐྱེན་འདི་དག་གི་དབང་གིས། རོམ་ཆོས་ཚོགས་ཀྱིས་རྒྱ་གྲམ་དམག་བསྐུལ་ནས།
ཤར་ཕྱོགས་ཀྱི་རྗ་རུ་སཱ་ལམ་ལ་དབང་སྒྱུར་བའི་ཏུ་རུ་ཁ་པའི་སྟེང་ལ་དཔུང་དྲངས། ལོ་རྒྱུས་
སུ་འདི་ལ་རྒྱ་གྲམ་དམག་ཤར་འཇུག་ཏུ་གྲགས།རོམ་ཆོས་ཚོགས་ཀྱིས་ཡེ་ཤུའི་ཆོས་པ་ནང་
ཁུལ་གྱི་འཐབ་རྩོད་ཐམས་ཅད་མཚམས་འཇོག་དགོས་ཚུལ་དང་། ཆོས་ལོག་པའི་ལག་ནས་
འཕགས་པའི་གྲོང་ཁྱེར་རྗ་རུ་སཱ་ལམ་གྱི་ཡེ་ཤུའི་གདུང་ཁང་ཆེན་མོ་དེ་ཕྱིར་ལེན་དགོས་
ཚུལ་གྱི་དྲིལ་བསྒྲགས་དང་སྐུལ་མ་བྱས། སྐབས་འདིར་བྱ་བྲལ་བ་ཕེ་ཐ་ཟེར་བ་ཞིག་འཇར་
མན་དང་ཧྥ་རན་སིའི་ཡུལ་དུ་ཉུལ་ནས། རྒྱ་གྲམ་དམག་ཤར་འཇུག་བྱེད་པའི་དགོས་པ་ཁྱབ་
བསྒྲགས་བྱས།ཕེ་ཐས་གོས་ངན་ངོན་གྱོན་ཞིང་། རྐང་རྗེན་དུ་བོང་བུ་ཞིག་ལ་བཞོན་ཏེ།ཕྲག་
ཏུ་རྒྱ་གྲམ་ཆེན་པོ་ཞིག་འཁུར་བཞིན་འདུ་ཁང་དང་སྲང་ལམ་སོགས་མི་ཚོགས་གར་ཡོད་དུ་
སོང་ནས་སྐུལ་སློང་བྱས། ཕེ་ཐས་ཏུ་རུ་ཁ་པས་ཡེ་ཤུའི་ཆོས་པའི་མཇལ་པ་ལ་མནར་གཅོད་
སྣ་ཚོགས་བྱས་ཚུལ་དང༌། འཕགས་པའི་གྲོང་ཁྱེར་རྗ་རུ་སཱ་ལམ་གྱི་བདག་དབང་གཞན་འ
ཤོར་བ་ནི་ཡེ་ཤུའི་ཆོས་པའི་ངོ་ཚ་ཆེན་པོ་ཡིན་ཚུལ་སོགས་བཤད་པས་ཀུན་ནས་བསླངས་
ཏེ། ནུབ་གླིང་གི་ཡེ་ཤུའི་ཆོས་ཀྱི་རྒྱལ་ཁམས་སུ་ཏུ་རུ་ཁ་པར་རྒོལ་བ་བྱེད་འདོད་ཀྱི་ངར་
ཤུགས་ཆེན་པོ་ལངས།
བསམ་ཚུལ་རྐྱང་པ་ཞིག་ལ་བརྟེན་ནས་རྒྱ་ཆེ་བའི་མང་ཚོགས་ལ་སྐུལ་སློང་འདི་འདྲ་
བ་ཐེབས་པ་ནི་མིའི་ལོ་རྒྱུས་སུ་ཐེངས་དང་པོ་ཡིན། ལས་འགུལ་འདི་འདྲ་སྔར་རོམ་གོང་
མའི་རྒྱལ་ཁབ་ཏུ་མ་བྱུང་ལ། ཀྲུང་གོ་དང་རྒྱ་གར་གྱི་ལོ་རྒྱུས་སུའང་མ་བྱུང༌། སྔར་ཡ་ཧུ་དཱ་
པ་རྣམས་བྷ་བྷི་ལུན་གྱི་བཙོན་ནས་བཀྲོལ་རྗེས་མི་རིགས་ཀྱི་འདུ་ཤེས་ཆགས་པ་དང༌། ཁ་
ཆེའི་ཆོས་པར་མཐུན་སྒྲིལ་ལྷག་པར་ཆེ་བ་གཉིས་ནི། སྐབས་འདིའི་ཡེ་ཤུའི་ཆོས་པར་སྐུལ་
སློང་ཐེབས་ཚུལ་དང་ངོ་བོ་འདྲ་ཡང་། སྔ་མ་གཉིས་ནི་སྟོབས་ཤིན་ཏུ་ཆུང་། ལས་འགུལ་
འདི་འདྲ་བྱུང་བ་ནི་ཆོས་ལུགས་དར་ཞིང་བསམ་བློ་གསར་པ་བྱུང་བ་ལ་འབྲེལ་བ་ཟབ་མོ་
ཡོད། ཡེ་ཤུ་དང་དེའི་རྗེས་འཇུག་པ། ཡ་ཧུ་དཱ་པའི་མངོན་ཤེས་ཅན། མེ་ནེ་དང་སྦྲང་རྩིའི་
བློ་གྲོས་སོགས་ཆོས་ཀྱི་སྟོན་པ་མཐའ་དག་ནི་མི་ལ་སེམས་གསོ་གཏོང་མཁན་ཤ་སྟག་ཡིན།
སྟོན་པ་འདི་དག་གི་བཀའ་དྲིན་གྱིས་མིའི་ཤེས་བཞིན་ལ་ལྷ་ཡི་གཟིགས་སྐྱོང་ཆེན་པོ་ཐོབ།
འདིའི་སྔོན་གྱི་ཆོས་ལུགས་ཕལ་ཆེ་བ་ཚན་རིག་དང་འགལ་ཞིང་རྨོངས་དད་འབའ་ཞིག་
ཡིན་ལ། མིའི་ཤེས་བཞིན་དང་ཡང་འབྲེལ་བ་གཏན་ནས་མེད། གནའ་བོའི་ཆོས་ལུགས་རྙིང་
པས་ལྷ་ཁང་། མཆོད་དཔོན། ཆོ་ག་ཁྱད་མཚར་ཤ་སྟག་ལ་བརྟེན་ཏེ། བྲན་བདག་གིས་བྲན་
གཡོག་ལ་དབང་བསྒྱུར་ཚུལ་ལྟར་འཇིགས་བསྐུལ་ནས་མིའི་བསམ་བློར་ཁ་ལོ་སྒྱུར་གྱིན་
ཡོད། ཡེ་ཤུའི་ཆོས་དང་ཡ་ཧུ་དཱ་པའི་ཆོས་དང་ཁ་ཆེའི་ཆོས་སོགས་ཆོས་ལུགས་གསར་པས་
མི་སྒེར་གྱི་བསམ་བློ་གལ་ཆེན་པོར་རྩི་ཞིང་། མི་ནི་མིར་རྩི་བས། ཆོས་ལུགས་གསར་རྙིང་
བར་ལ་ཁྱད་པར་ཆེན་པོ་ཡོད།
རྒྱ་གྲམ་དམག་ཤར་ཕྱོགས་སུ་དཔུང་འཇུག་བྱེད་ཐེངས་དང་པོ་ནི། ཡོ་རོབ་གླིང་གི་
ལོ་རྒྱུས་སུ་མི་སེར་དཀྱུས་མས་བསྒྲུབས་པའི་དྲག་པོའི་ལས་འགུལ་ཞིག་ཡིན། དྲག་པོའི་ལས་
འགུལ་འདི་བྱུང་བར་བརྟེན་ནས། ཉེ་རབས་ཀྱི་དམངས་གཙོའི་འགོ་ཚུགས་པ་ཡིན་ཞེ་ན་
ཅུང་མི་འཚམས་པར་ཡོད་སྲིད་ཀྱང་། ཉེ་རབས་ཀྱི་དམངས་གཙོ་ནི་དུས་འདིའི་རིང་ནས་
བྱུང་བ་ལ་སུས་ཀྱང་བསྙོན་མི་ནུས།དེ་ནས་མ་འགོར་བར་དམངས་གཙོའི་འདུ་ཤེས་ཇེ་དྲག་
ཏུ་ཕྱིན་པ་དེས།སྐབས་དེའི་སྤྱི་ཚོགས་དང་ཆོས་ལུགས་ཀྱི་གནད་དོན་སྣ་ཚོགས་ལ་ཤུགས་
རྐྱེན་ཆེན་པོ་ཐེབས།
འོན་ཀྱང་དམངས་གཙོའི་ལས་འགུལ་ཐེངས་དང་པོ་འདིའི་མཇུག་འབྲས་ནི། ཧ་ཅང་
ཡིད་སྐྱོ་བའི་གནས་སུ་གྱུར། རྒྱ་གྲམ་དམག་དཔུང་གི་དམག་མི་ཕལ་ཆེ་བ་མི་སེར་ཕལ་
པ་ཡིན་པ་ལས་དམག་མི་ཚད་ལྡན་མིན། ཁོ་ཚོ་རྗ་རུ་སཱ་ལམ་དགྲ་ལག་ནས་ཕྱིར་འཕྲོག་
པར་ཤིན་ཏུ་བྲེལ་ཏེ། རྭན་ལན། ཧྥ་རན་སི། ཡོ་རོབ་ཀྱི་ཡུལ་དབུས་དག་ལས་རུ་དཔོན་དང་
གོ་མཚོན་མེད་པར་ཤར་ཕྱོགས་སུ་ཞུགས། རྒྱ་གྲམ་དམག་ཤར་འཇུག་བྱེད་ལན་དང་པོའི་
དཔུང་ནི་དམངས་དཀྱུས་མ་ཤ་སྟག་ཡིན། སྐབས་འདིར་རྒྱ་གྲམ་དམག་དཔུང་ཆེན་པོ་
གཉིས་ཧང་གྷ་རིར་ཞུགས། དེར་ཡེ་ཤུའི་གྲུབ་མཐར་ཞུགས་མ་ཐག་པའི་མག་ཇཱ་པ་རྣམས་
ཀླ་ཀློར་འཁྲུལ་ཏེ་འཐབས་ཤིང་ཕར་མང་དུ་བསད། མག་ཇཱ་པས་ཀྱང་རྒོལ་ལན་དྲག་པོ་
སྤྲད་པས། རྒྱ་གྲམ་དམག་མང་པོ་བསད། རྒྱ་གྲམ་དམག་དཔུང་གཅིག་གིས་རྭན་ལན་ཡུལ་
དུ་མ་བརྟགས་མ་དཔྱད་པར་འཐབས་ཤིང་། ཡ་ཧུ་དཱ་པ་མང་པོ་བསད་ནས་ཤར་ཕྱོགས་སུ་
སྐྱོད་བཞིན་ཡོད་པ་ན། ཧང་གྷ་རིའི་ཡུལ་མིས་དཔུང་འདི་མིང་གི་ལྷག་མར་བཟོས། བྱ་བྲལ་
བ་ཕེ་ཐས་ཁྲིད་པའི་དམག་དཔུང་གཉིས་ཁན་སི་ཐན་ཐེ་ནོ་ཕོལ་ལ་སླེབས་ཤིང་། དེ་ནས་
བྷོ་སི་ཕུ་རུ་སི་མཚོ་འགག་གི་ཕ་རོལ་ཏུ་ཕྱིན་ཀྱང༌། སེལ་རྗུའུ་ཁའི་ཏུ་རུ་ཁ་པའི་དཔུང་གིས་
གཅིག་ཀྱང་མ་ལུས་པར་བསད། ཡོ་རོབ་གླིང་གི་ལོ་རྒྱུས་སུ་བྱུང་བའི་མི་སེར་དཀྱུས་མའི་
ལས་འགུལ་དང་པོ་སྟེ། རྒྱ་གྲམ་དམག་ཤར་ཕྱོགས་སུ་དཔུང་འཇུག་བྱེད་ཐེངས་དང་པོ་འདི་
ལྟར་མཇུག་བསྒྲིལ་ཏོ། །
དེའི་ཕྱི་ལོ་སྟེ་སྤྱི་ལོ1079ལོར། དམག་མི་གཤའ་མས་གྲུབ་པའི་དཔུང་ཆེན་པོ་ཞིག་བྷོ་
སི་ཕུ་རུ་སི་མཚོ་འགག་བརྒལ་ནས་ཤར་ཕྱོགས་སུ་བཏེགས། དམག་དཔུང་འདི་ནོ་མན་པ་
ཤ་སྟག་ཡིན་པས། དམག་སྤྱིའི་བཀོད་འདོམས་ནུས་པ་དང་དམག་མིའི་འཐབ་ཤུགས་སྔ་མ་
ལས་ཆེ། དཔུང་འདིས་ནའེ་སེ་ཡ་དབང་དུ་བསྡུས་རྗེས། ལོ་ཆིག་སྟོང་བཞི་བརྒྱའི་སྔོན་དུ་ཨ་
ལི་ཁ་གཟན་དྷ་བགྲོད་མྱོང་བའི་ལམ་དེད་ནས་ཨན་ཐེ་འོ་ཁར་ཞུགས། དེར་ལོ་གཅིག་རིང་
ལ་འཐབས་ཤིང་ཨན་ཐེ་འོ་ཁ་མངའ་འོག་ཏུ་བསྡུས། སྤྱི་ལོ1079ལོའི་ཟླ6པར་རྗ་རུ་སཱ་ལམ་
དུ་སླེབས་ཏེ། རྗ་རུ་སཱ་ལམ་མཐའ་བསྐོར་ནས་ཟླ་བ་གཅིག་ལ་འཐབས། གཡུལ་ངོར་མགོ་བོ་
ཡུང་རྡོག་འབྲེག་འབྲེགཕུང་པོ་ཐང་ཤིང་སློག་སློག ཁྲག་དམར་ཡུར་ཆུ་འབབ་འབབ་བྱས་
ཏེ་དམག་མི་བགྲང་གིས་མི་ལང་བ་བསད་ཅིང༌། རྟའི་རྨིག་པས་གཏོར་བའི་ཁྲག་རྒྱུན་གྱི་
ཟེགས་མས་སྐྱ་མིའི་ལུས་ཀྱང་དམར་པོར་བྱས། ཟླ7པའི་ཚེས15ཉིན་གྱི་ས་སྲོས་ལ། རྒྱ་གྲམ་
དམག་གིས་ཕས་ཀྱི་རྒོལ་དམག་མཐའ་དག་རྨེག་མེད་དུ་བཏང༌། རྒྱ་གྲམ་དམག་རྣམས་
ལུས་ཁྲག་གིས་སྦགས་ཤིང་། ཤིན་ཏུ་ངལ་ཞིང་དུབ་པའི་ངང་དུ་ཡེ་ཤུའི་གདུང་ཁང་ཆེན་
མོར་ཕྱིན་ཏེ། མཐའ་དག་རབ་ཏུ་དགའ་བས་ངུས་ཤིང་། པུས་མོའི་ལྷ་ང་ས་ལ་བཙུགས་ནས་
གསོལ་འདེབས་ཡང་ཡང་བྱས།
དེ་ནས་མི་རིང་བར་ལཱ་ཐེན་པ་དང་གྷི་རེ་སི་པའི་བར་གྱི་འགལ་བ་ཆེ་བར་ཕྱིན། རྒྱ་
གྲམ་དམག་ནི་ལཱ་ཐེན་ཆོས་ཚོགས་ཀྱི་དཔུང་ཡིན་པས། རྗ་རུ་སཱ་ལམ་གྱི་གྷི་རེ་སིའི་མཁན་
པོས་ལཱ་ཐེན་པ་དྲེགས་པས་མྱོས་པ་འདི་དག་གིས་དབང་བསྒྱུར་བ་ལས། ཏུ་རུ་ཁ་པའི་
མངའ་འོག་ཏུ་བསྡད་ན་དགའ་བསམས་ཏེ། བྷའེ་ཙན་ཐེམ་གོང་མའི་རྒྱལ་ཁབ་དང་ཏུ་རུ་
ཁ་པ་གཉིས་ཀ་རྒྱ་གྲམ་དམག་གི་དགྲར་གྱུར་པས། རྒྱ་གྲམ་དམག་གིས་ཕྱོགས་གཉིས་ཀར་
འཐབ་དགོས་བྱུང༌། མཐར་བྷའེ་ཙན་ཐེམ་གོང་མའི་རྒྱལ་ཁབ་ཀྱིས། ཨེ་ཞ་ཡ་མའེ་ཎ་ནས་
ཡུལ་མང་པོའི་མངའ་དབང་ཕྱིར་ཕྲོགས། རྗ་རུ་སཱ་ལམ་དང་སེ་རེ་ཡའི་ཡུལ་དུ་རྒྱལ་ཕྲན་
འགའ་ལཱ་ཐེན་པས་དབང་བསྒྱུར་ཏེ། རྒྱལ་ཕྲན་དེ་དག་ནི་གྷི་རེ་སི་པ་དང་ཏུ་རུ་ཁ་པའི་
བར་མཚམས་སུ་གྱུར། སེ་རེ་ཡའི་ཨེ་དྷ་སཱ་ནི་ཡུལ་འདིའི་གྲོང་ཁྱེར་གཙོ་བོ་ཞིག་ཡིན། བར་
མཚམས་ཀྱི་རྒྱལ་ཕྲན་དེ་དག་དེ་འདྲ་མི་ཆེ་ནའང་ལཱ་ཐེན་པས་སྲུང་མ་ཐུབ། སྤྱི་ལོ1144ལོར་
གྲོང་ཁྱེར་ཨེ་དྷ་སཱ་ཁ་ཆེའི་ལག་ཏུ་ཤོར། རྒྱ་གྲམ་དམག་ཤར་ཕྱོགས་སུ་དཔུང་འཇུག་བྱེད་
ལན་གཉིས་པས། གྲོང་ཁྱེར་ཨན་ཐེ་འོ་ཁ་བསྲུངས་པ་མ་གཏོགས་མངའ་ཁོངས་ཤོར་བ་
གཞན་དག་ཕྱིར་མ་ལོན་པས་ངལ་བ་འབྲས་མེད་དུ་གྱུར།
སྤྱི་ལོ1169ལོར། ཁུར་དྷའི་རིགས་སཱ་ལཱ་དྷེན་ཞེས་པས་ཨེ་ཇིབ་དབང་དུ་བསྡུས། སཱ་ལཱ་
དྷེན་གྱིས་ཁ་ཆེའི་དམག་བསྐུལ་ནས། ཡེ་ཤུའི་ཆོས་པར་རྒོལ་བའི་དམག་འཁྲུག་བསླངས། སྤྱི་
ལོ1187ལོར། སཱ་ལཱ་དྷེན་གྱིས་རྗ་རུ་སཱ་ལམ་ཕྱིར་ཕྲོགས་པས། རྒྱ་གྲམ་དམག་ཤར་ཕྱོགས་སུ་
དཔུང་འཇུག་བྱེད་པའི་དམག་འཁྲུག་གསུམ་པ་བསླངས། ཐེངས་འདིར་རྒྱ་གྲམ་དམག་གིས་
རྗ་རུ་སཱ་ལམ་ཕྱིར་འཕྲོག་མ་ཐུབ།
སྤྱི་ལོ1202ལོ་ནས་སྤྱི་ལོ1204ལོའི་རིང་ལ། ལཱ་ཐེན་ཆོས་ཚོགས་ཀྱིས་རྒྱ་གྲམ་དམག་
ཤར་ཕྱོགས་སུ་དཔུང་འཇུག་བྱེད་པའི་དམག་འཁྲུག་ཐེངས་བཞི་པ་བསླངས། ཐེངས་འདིར་
ལཱ་ཐེན་ཆོས་ཚོགས་ཀྱིས་ཏུ་རུ་ཁ་པར་དཔུང་འཇུག་བྱེད་པའི་ཁག་འགེལ་ས་མ་རྙེད་པས།
གྷི་རེ་སི་གོང་མའི་རྒྱལ་ཁབ་ལ་མངོན་སུམ་འཛེམས་མེད་ཀྱིས་བཙན་འཛུལ་བྱས། རྒྱ་གྲམ་
དམག་ཝེ་ནེ་སི་ནས་ཆས་ཏེ། སྤྱི་ལོ1204ལོར་ཁན་སི་ཐན་ཐེ་ནོ་ཕོལ་བླངས། སྐབས་འདིའི་
ཤར་འཇུག་དམག་འཁྲུག་ཏུ། ཚོང་འདུས་གྲོང་ཁྱེར་གསར་པ་ཝེ་ནེ་སིས་ཕན་ཆེན་པོ་ཐོགས་
པས། བྷའེ་ཙན་ཐེམ་གོང་མའི་རྒྱལ་ཁབ་ཀྱི་གླིང་ཕྲན་མང་པོ་དང་མཚོ་འགྲམ་གྱི་ཡུལ་མང་
པོ་ཝེ་ནེ་སིའི་ཁོངས་སུ་བསྡུས། ཁན་སི་ཐན་ཐེ་ནོ་ཕོལ་དུ། “ལཱ་ཐེན་པ” ཧྥུ་ལན་དྷ་སིའི་
ཡུལ་གྱི་བྷོལ་དྷ་ཝེན་ཞེས་པ་ཞིག་དེའི་གོང་མར་བསྐོས་ཏེ། གྷི་རེ་སིའི་ཆོས་ཚོགས་དང་ལཱ་
ཐེན་ཆོས་ཚོགས་གཉིས་སླར་ཡང་གོང་བུ་གཅིག་ཏུ་བསྒྲིལ། དེ་ལྟར་སྤྱི་ལོ1204ལོ་ནས་སྤྱི་
ལོ1261ལོར་གྷི་རེ་སི་པས་ལཱ་ཐེན་པའི་ལག་ནས་ཁན་སི་ཐན་ཐེ་ནོ་ཕོལ་ཕྱིར་འཕྲོག་པའི་
རིང་དུ། ལཱ་ཐེན་པའི་གོང་མས་ཁན་སི་ཐན་ཐེ་ནོ་ཕོལ་ལ་དབང་བསྒྱུར།
གལ་ཏེ་དུས་རབས་བཅུ་པ་ནི་ཡོ་རོབ་བྱང་པས་དབང་བསྒྱུར་བ་དང༌། དུས་རབས་
བཅུ་གཅིག་པ་ནི་སེལ་ནྡུའུ་ཁའི་ཏུ་རུ་ཁ་པས་དབང་བསྒྱུར་བའི་དབང་དུ་བྱས་ན། དུས་
རབས་བཅུ་གཉིས་པ་ནས་བཅུ་གསུམ་པའི་དུས་འགོའི་རིང་ནི། ཆོས་རྗེ་ཡིས་དབང་བསྒྱུར་
ཅིང་ཆོས་རྗེའི་དབང་ཆ་ཆེས་ཆེ་བའི་དུས་སྐབས་ཡིན། སྐབས་འདིར་ཆོས་རྗེ་ཡིས་ཡེ་ཤུའི་
རིང་ལུགས་པའི་རྒྱལ་ཁམས་མཐའ་དག་གོང་བུ་གཅིག་ཏུ་བསྒྲིལ་བས། བྱ་བའི་ཆ་ལ་སྔར་གྱི་
ལོ་རྒྱུས་སུ་བྱུང་མ་མྱོང་བའི་ལས་ཆོད་ཆེན་པོ་བྱུང་།
དུས་རབས་འགའི་རིང་ལ། ཡོ་རོབ་གླིང་གི་ཡུལ་གྲུ་དུ་མར་ཡེ་ཤུའི་ཆོས་དྲི་མས་མ་
བསླད་པ་ཞིག་དར་བཞིན་ཡོད་པར་སྣང་ཡང༌། རོམ་རང་ཉིད་ནི་མུན་ནག་གི་དུས་རབས་
ཡ་ང་བ་ཞིག་ཏུ་ཚུད། ཆོས་རྗེ་རྗོན་བཅུ་གཅིག་པ་དང་རྗོན་བཅུ་གཉིས་པ་ནི་དུས་རབས་
བཅུ་པའི་རིང་གི་ཆོས་རྗེ་ཆེས་མ་རུང་བ་གཉིས་ཡིན་པས། ཁོ་གཉིས་ལ་གསེད་བཀྲོལ་གུ་
ཡངས་བྱེད་པའི་རྩོམ་པ་པོ་ཕལ་ཆེར་མེད་སྙམ། ལཱ་ཐེན་ཡེ་ཤུའི་ཆོས་པ་རྣམས་ལ་ཆོས་དད་
བརྟན་པོ་ཡོད་ཅིང༌། བླ་མ་དང་བཙུན་མ་ཕལ་ཆེ་བ་བསླབ་ཁྲིམས་གཙང་མས་དུས་འདའ་
བར་བྱེད་པ་ཤ་སྟག་ཡིན་པས། ཆོས་ཚོགས་ཀྱི་སྟོབས་ཤུགས་ཀྱང་ཤིན་ཏུ་རྒྱས།
དེ་ཡང་ཆོས་རྗེ་རིམ་བྱོན་ལ་སྐྱེས་བུ་དམ་པ་མ་བྱུང་བའང་མ་ཡིན་ཏེ། དཔེར་ན་ཆོས་
རྗེ་གྷི་རེ་གྷ་རེའམ་གྷི་རེ་གྷ་རེ་དང་པོ(སྤྱི་ལོ590ལོ—སྤྱི་ལོ604ལོ)དང་། ལེ་ཨུ་གསུམ་པ་
སྟེ་ཆ་ལེ་མན་ལ་དབུ་རྒྱན་གནང་མཁན་དག་ནི་སྐྱེས་ཆེན་དམ་པ་ཡིན་ནོ། །དུས་རབས་
བཅུ་གཅིག་པའི་དུས་མཇུག་ཏུ་བྱུང་བའི་ཧེལ་དྷ་བྷུ་རན་དྷའམ། གྷི་རེ་གྷ་རེ་བདུན་པ( སྤྱི་
ལོ1073ལོ—སྤྱི་ལོ1085ལོ)ནི་ཆབ་སྲིད་ལ་ཤིན་ཏུ་མཁས། དེའི་རྗེས་སུ་རྒྱ་གྲམ་དམག་ཤར་
ཕྱོགས་སུ་ཐེངས་དང་པོར་དཔུང་འཇུག་བྱེད་པའི་སྐབས་སུ་བྱུང་བའི་ཨར་བྷན་གཉིས་པ་
( སྤྱི་ལོ1087ལོ—སྤྱི་ལོ1099ལོ) ཡང་ཆོས་རྗེ་སྐད་གྲགས་ཅན་ཞིག་ཡིན། གྷི་རེ་གྷ་རེ་བདུན་
པ་དང་ཨར་བྷན་གཉིས་པའི་སྐབས་ནི། ཆོས་རྗེ་ཡིས་གོང་མ་དབང་དུ་བསྡུས་ནས་ཆོས་རྗེ་
ལ་དབང་གྲགས་ཤིན་ཏུ་ཆེ་བའི་སྒང་ཡིན། སྐབས་འདིའི་དུས་སུ། སྟོད་ཀྱི་ནོ་ཝེ་ནས་སྨད་
ཀྱི་སེ་སེ་ལི་དང་རྗ་རུ་སཱ་ལམ། ཤར་གྱི་བྷོ་གྷེ་རེ་ཡ་ནས་ནུབ་ཀྱི་ཨའེ་ལན་བར་ལ་དབང་ཆེ་
ཤོས་ནི་ཆོས་རྗེ་ཡིན། སྤྱི་ལོ1176ལོར། གོང་མ་ཧྥུ་རེ་ཏྲེ་ཁ( བྷཱ་བྷཱ་རོ་སཱ ) ཝེ་ནེ་སི་ལ་འོངས་
ཏེ། ཆོས་རྗེ་ཨ་ལི་ཁ་གཟན་དྷ་གསུམ་པའི་མདུན་དུ་ཕུར་ཚུགས་སུ་བསྡད་ནས། ཆོས་རྗེ་ལ་
དུས་ཇི་སྲིད་བར་ལ་བཀུར་བའི་དམ་བཅའ་ཕུལ། གྷི་རེ་གྷ་རེ་བདུན་པས། གོང་མ་ཧེན་རེ་
བཞི་པ་ཁ་ནོ་སཱ་ལ་སོ་མའི་ལྭ་བ་བསྐོན་ཏེ། སྒོ་རའི་ཁ་བའི་ནང་དུ་ཉིན་མཚན་ཁྲིག་གསུམ་
ལ་རྐང་རྗེན་ལ་ལངས་ནས་འགྱོད་བཤགས་བྱར་བཅུག།
དུས་རབས་བཅུ་གཅིག་པའི་ཆོས་ཚོགས་ཀྱི་དབང་གྲགས་ཆེན་པོ་ནི། ཆོས་པའི་དད་
པ་དག་སྣང་ལ་བརྟེན་ནས་བྱུང་བ་ཡིན། འོན་ཀྱང་ཆོས་ཚོགས་རང་ཉིད་ཀྱིས་ཆོས་འབངས་
ཀྱིས་བཀུར་བྱེད་ཀྱི་གཟི་བྱིན་སྐྱེད་མ་ནུས་པས། དུས་རབས་བཅུ་བཞི་པའི་དུས་འགོར་ཆོས་
རྗེའི་དབང་ཆ་མེད་པར་གྱུར། འོ་ན་ཆོས་འབངས་རྣམས་ཡེ་ཤུའི་ཆོས་ལ་དད་པ་ཉམས་
ཤིང༌། ཆོས་ཚོགས་ཀྱི་བཀའ་ལ་མི་ཉན་པ་དང་། ཆོས་ཚོགས་ལ་སྲི་ཞུ་སྒྲུབ་འདོད་མེད་པར་
གྱུར་པ་འདིའི་རྒྱུ་མཚན་ཅི་ཡིན་ཞེ་ན་འོག་ཏུ་བརྗོད་པར་བྱའོ།
དེར་རྒྱུ་མཚན་མང་དུ་ཡོད་ཀྱང་། ཆོས་ཚོགས་ཀྱིས་རྒྱུ་ནོར་མང་པོ་བསགས་པ་ནི་
རྒྱུ་མཚན་གཙོ་བོ་ཞིག་ཡིན། མི་ཚེ་ནི་མཐའ་ཅན་ཡིན་ཡང༌། ཆོས་ཚོགས་ཀྱི་གནས་ཡུན་ཧ་
ཅང་རིང་བས། རྒན་རྒོན་བུ་ཕྲུག་མེད་པ་དག་གིས་རང་གི་ས་ཞིང་ཆོས་ཚོགས་ལ་འབུལ་
བ་དང༌། མི་ཉེས་ཅན་དག་གིས་ཀྱང་རང་གི་ས་ཞིང་དང་རྒྱུ་ནོར་ཆོས་ཚོགས་ལ་ཕུལ་ནས་
འགྱོད་བཤགས་བྱེད་སྲོལ་བྱུང་བས། ཡོ་རོབ་གླིང་གི་ས་ཆའི་བཞི་ཆའི་གཅིག་ཙམ་རིམ་
གྱིས་ཆོས་ཚོགས་ཀྱི་ལག་ཏུ་ཤོར། དེས་ཆོས་ཚོགས་ཀྱི་ཡིད་ཚིམས་པ་ལྟ་ཅི། ལོངས་སྤྱོད་
སྒྲུབ་འདོད་སྔར་བས་ཀྱང་ཆེ་བར་གྱུར། དུས་རབས་བཅུ་གསུམ་པའི་ཡོ་རོབ་གླིང་གི་བླ་མ་
དང་མཁན་པོ་རྣམས་ནི། དངུལ་དང་གཤིན་རྫས་ལ་རྔམ་པའི་མ་རབས་ཤ་སྟག་ཡིན་ཞེས་
ཀུན་ལ་གྲགས།
ས་ཞིང་ཆོས་ཚོགས་ལ་ཕུལ་པ་འདིར། རྒྱལ་ཁབ་སོ་སོའི་རྒྱལ་པོ་དང་སྐུ་དྲག་རྣམས་
ཀྱིས་ངོ་རྒོལ་ཆེན་པོ་བྱས། དེར་ངོ་རྒོལ་བྱེད་པའི་རྒྱུ་མཚན་ནི། རྒྱལ་ཁབ་ཀྱི་དམག་དཔུང་
གསོ་བྱེད་ཀྱི་ས་ཞིང་གིས་བེད་ཆོད་འོས་པའི་གནས་སུ་བེད་མ་ཆོད་པར། ས་ཞིང་མང་པོ་
ཆོས་ཚོགས་ཀྱི་བཙུན་པ་དང་བཙུན་མ་གསོ་བྱེད་དུ་གྱུར་ཅིང་། ས་ཞིང་དེ་དག་གི་བདག་
དབང་ཕྱི་རྒྱལ་པའི་ལག་ཏུ་ཤོར། ཆོས་ཚོགས་ཀྱི་ལས་སྣ་བསྐོ་གཞག་བྱེད་པར་ཡང་འགལ་
བ་ཆེན་པོ་བྱུང་བ་དཔེར་ན། གྷི་རེ་གྷ་རེ་བདུན་པའི་དུས་སུ། རྒྱལ་པོ་དང་ཆོས་རྗེ་གཉིས་
མཁན་པོ་བསྐོ་གཞག་གི་ཐད་ལ་ལྟ་བ་མ་མཐུན་པས་རྩོད་པ་ཆེན་པོ་བྱུང་བ་ལྟ་བུའོ། །ཆོས་
ཚོགས་ཀྱི་ལས་སྣ་བསྐོ་དབང་ཆོས་རྗེ་ཁོ་ནས་བཟུང་ན། འབངས་ཀྱི་སྣང་ངོར་རྒྱལ་པོའི་གཟི་
བྱིན་ཉམས་པར་འགྱུར་ཞིང་། མངའ་ཁོངས་མང་པོའི་བདག་དབང་ཡང་འཆོར་ཉེན་ཆེ་
བས་སོ། ། གཞན་ཡང་། ཡེ་ཤུའི་རིང་ལུགས་པའི་གྲྭ་པས་རོམ་ལ་ཁྲལ་འཇལ་དགོས་པས། གྲྭ་
པ་དག་གིས་རྒྱལ་ཁབ་ལ་འཇལ་བའི་ཁྲལ་གཙང་ཆག་གཏོང་དགོས་པའི་རེ་བ་ཞུས། སྐབས་
དེར་འབངས་ཀྱིས་རྒྱལ་པོར་ཁྲལ་འཇལ་རྗེས་ཀྱི་ཡོང་སྒོའི་བཅུ་ཆའི་གཅིག་ནི་ཆོས་ཚོགས་
ལ་ཁྲལ་དུ་འཇལ་དགོས་ཀྱི་ཡོད།
དུས་རབས་བཅུ་གཅིག་པར། ལཱ་ཐེན་སྐད་སྨྲ་ཡུལ་གྱི་ཡེ་ཤུའི་ཆོས་དར་བའི་རྒྱལ་
ཁམས་སུ། གོང་མ་དང་ཆོས་རྗེ་ཡིས་ཆོས་ཚོགས་ཀྱི་ལས་སྣ་བསྐོ་དབང་བརྩད་པར། གོང་
མས་ཆོས་ཚོགས་ཀྱི་ལས་སྣ་བསྐོ་དབང་མ་ཐོབ། ཆོས་རྗེ་ཡིས་རང་ཉིད་ལ་རྒྱལ་པོའི་རྒྱུད་
འཛིན་པ་ཐག་གཅོད་དབང་ཡོད་པ་དང་། འབངས་ཀྱིས་རྒྱལ་པོའི་ཁབ་ལ་ཞབས་འདེགས་
སྣ་ཚོགས་བསྒྲུབ་པའི་ལས་འགན་མེད་པར་བཟོ་དབང་ཡོད་པ་དང་། རྒྱལ་པོ་འཁོར་དང་
བཅས་ཆོས་ཚོགས་ལས་འཕུད་དབང་ཡོད་པ་དང་། རྒྱལ་ཁབ་ཀྱང་ཆོས་ཁོངས་ལས་འཕུད་
དབང་ཡོད་པའི་བཀའ་བསྒྲགས། རྒྱལ་ཁབ་ཅིག་ཆོས་ཁོངས་ནས་ཕུད་ཚེ། རྒྱལ་ཁབ་དེ་ལ་
ཁྲུས་ཆོག་ཆོས་སྒོར་འཇུག་པའི་ཆོ་ག་མཐོལ་བཤགས་ཀྱི་ཆོ་ག་ཙམ་བྱེད་ཆོག་པ་ལས། རྒྱལ་
ཁབ་དེའི་བླ་མས་རྒྱུན་གཏན་གྱི་ཆོས་སྤྱོད། གཉེན་སྟོན་གཙོ་སྐྱོང་དང་གཤིན་ཆོག་སོགས་
ཀྱིས་མཚོན་པའི་ཆོས་བྱེད་དབང་མཐའ་དག་མེད་དོ། །དུས་རབས་བཅུ་གཉིས་པར། ཆོས་
རྗེ་དག་་གིས་གོང་སྨོས་དབང་ཆ་ལ་བརྟེན་ནས། ཆོས་ཚོགས་ལ་འཁོན་པའི་རྒྱལ་པོ་འཁོར་
དང་བཅས་པ་དབང་འོག་ཏུ་བཅུག་ཅིང༌། འདུལ་བར་དཀའ་བའི་འབངས་རྣམས་ཀྱང་
དེའི་འཇིགས་ཟིལ་གྱིས་མནན་པར་བྱས། སྤྱིར་གོང་སྨོས་དེ་དག་དབང་ཆ་དམིགས་བསལ་
པ་ཡིན་པས། ཡུལ་དུས་དམིགས་བསལ་པར་མ་གཏོགས་སྤྱོད་མི་རུང་ཡང༌། ཆོས་རྗེ་དག་
གིས་དེ་གང་བྱུང་ཚུལ་མིན་དུ་སྤྱད་པས།མཐར་དབང་ཆའི་ནུས་པ་ཉམས། དུས་རབས་བཅུ་
གཉིས་པའི་དུས་མཇུག་གི་ལོ་སུམ་ཅུའི་རིང་ལ། ཡུལ་སི་ཁོ་ཐ་ལན། ཨིང་གྷ་ལན། ཧྥ་རན་
སི་རྣམས་ཆོས་ཁོངས་ལས་ཕུད། ཆོས་རྗེ་ཡིས་རང་ཉིད་དང་ལྟ་བ་མི་མཐུན་པའི་ཁམས་ཀྱི་
རྒྱལ་པོའི་སྟེང་ལ་རྒྱ་གྲམ་དམག་བཏང་ནས་འཐབས་པས། མཐར་སྔར་གྱི་རྒྱ་གྲམ་དམག་གི་
མཚན་སྙན་ཡང་ཉམས་པར་བྱས།
རོམ་ཆོས་ཚོགས་ཀྱིས། རང་ལ་འཁུ་བའི་ཁམས་ཀྱི་རྒྱལ་པོ་ཁོ་ནར་འཁོན་ལན་སློག་
ཅིང་གཞན་པར་འགྲིག་ཐབས་བྱས་ན། ཆོས་ཚོགས་ཀྱིས་ཡེ་ཤུའི་ཆོས་ཀྱི་རྒྱལ་ཁམས་ཆེན་
པོར་དབང་བསྒྱུར་ཡུན་ཅུང་བསྲིང་ཐུབ་ཀྱང་སྲིད་མོད། འོན་ཀྱང་ཆོས་རྗེའི་དབང་ཆ་
ཤིན་ཏུ་ཆེ་བའི་དབང་གིས། གྲྭ་པ་དག་ཀྱང་ང་རྒྱལ་དང་ཧམ་པ་ཤིན་ཏུ་ཆེ་བར་གྱུར། སྤྱི་
ལོའི་དུས་རབས་བཅུ་གཅིག་པའི་སྔོན་དུ། རོམ་གྱི་གྲྭ་པས་ཁྱིམ་ཐབ་བྱེད་ཆོག་ཅིང་། གྲྭ་པ་
རྣམས་འབངས་དཀྱུས་མ་དང་འདྲ་བས། སྐྱ་སེར་བར་ལ་འབྲེལ་བ་བཟང་པོ་ཡོད་ཀྱང་།
གྷི་རེ་གྷ་རེ་བདུན་པའི་དུས་སུ། གྲྭ་པས་རོམ་ལ་བསྙེན་ཐབས་སུ་ཁྱིམ་ཐབ་བྱེད་མི་ཆོག་
པར་བྱས་པས། སྐྱ་སེར་བར་གྱི་འབྲེལ་ལམ་བཅད་དེ། ཆོས་ཚོགས་དང་ཆོས་འབངས་བར་
ལ་འགལ་བ་བྱུང་།
སྐབས་འདིར་ཆོས་ཚོགས་ལ་ཁྲིམས་ཁང་ཡོད་པས། བླ་མ། གྲྭ་པ། རྒྱ་གྲམ་དམགསློབ་
མ། དྭ་ཕྲུག ཡུག་ཟ་མ། མི་བདག་པོ་མེད་པ་སོགས་དང་འབྲེལ་བའི་གྱོད་གཞི་ཀུན་ཆོས་
ཚོགས་ཀྱི་ཁྲིམས་ཁང་ལ་གཏུགས་ནས་ཁྲིམས་ཐག་གཅོད་པ་དང་། གཉེན་སྒྲིག ཁ་ཆེམས།
མནའ་གན། ཆོས་ལོག ངན་སྔགས། སྐུར་འདེབས་ཁྱད་གསོད་སོགས་སྐོར་གྱི་གྱོད་དོན་བྱུང་
རིགས་ཀྱང་ཆོས་ཚོགས་ཀྱི་ཁྲིམས་ཁང་ལ་གཏུགས་ནས་ཁྲིམས་ཐག་གཅོད་སྲོལ་བྱུང་ཞིང་།
སྐྱ་སེར་བར་ཁ་མཆུ་རྩོད་གླེང་བྱུང་རིགས་ཀྱང་ཆོས་ཚོགས་ཀྱི་ཁྲིམས་ཁང་གིས་ཐག་གཅོད་
བྱེད་ཀྱིན་ཡོད། མདོར་ན་ཡེ་ཤུའི་ཆོས་དར་བའི་སྤྱི་ཚོགས་སུ། རྩོད་པའི་དུས་དང་ཞི་བའི་
དུས་གང་ཡིན་ཡང༌། སྤྱི་ཚོགས་ཀྱི་བྱ་བའི་ལས་འགན་ཐམས་ཅད་ནི་མི་སྐྱ་དཀྱུས་མས་
འཁུར་བ་ལས། གྲྭ་པས་འགན་ཅི་ཡང་འཁུར་མི་དགོས་པས། མི་སྐྱ་རྣམས་གྲྭ་པར་སྡང་བ་
ལའང་མི་སྐྱར་ལེ་ཁག་ཅི་ཡང་མེད་དོ། །
རོམ་གྱི་ཆོས་ཚོགས་ལ་དབང་ཆ་ཆེན་པོ་ཡོད་པ་ནི། ཆོས་འབངས་ཀྱི་མི་ཕྱེད་པའི་
དད་གུས་ལས་བྱུང་བ་ཡིན་ནའང༌། ཆོས་ཚོགས་ཀྱིས་དེ་མ་ཤེས་པར་འབངས་ལ་གནོན་
བཙིར་ཆེན་པོ་བྱས། འབངས་ཀྱིས་ཆོས་ཚོགས་ཀྱི་བྱ་བ་བྱེད་སྟངས་ལ་དོགས་སློང་བྱས་
ཚེ། ཆོས་ཚོགས་ཀྱིས་ཆོས་ཀྱི་ལག་ཆར་བརྟེན་ནས་འབངས་ཀྱི་བསམ་བློར་འགོག་གནོད་
བྱེད། ཆོས་ཚོགས་ཀྱིས་ཀུན་སྤྱོད་ལ་ཇུས་གཏོགས་བྱེད་ཚེ། མི་དམངས་ཀྱིས་ཆོས་ཚོགས་ལ་
རྒྱབ་སྐྱོར་བྱེད་ཀྱང༌། ཆོས་ཚོགས་ཀྱིས་ཆོས་ལུགས་ཀྱི་ལྟ་གྲུབ་ལ་ཇུས་གཏོགས་བྱེད་ཚེ། མི་
དམངས་ལ་ཆོས་ཚོགས་ལ་རྒྱབ་སྐྱོར་བྱེད་འདོད་མེད་པར་གྱུར།
ཧྥ་རན་སིའི་ལྷོ་ཕྱོགས་ཀྱི་ཝོལ་དྷུའི་གྲུབ་མཐའ་འཛིན་མཁན་དག་གིས། མི་རྣམས་ལ་
དད་པ་གཙང་མ་དང་འཚོ་བ་བབ་ཆགས་དེ་ཉམས་གསོ་བྱ་བར་བསྐུལ་ནའང༌། ཆོས་རྗེ་
ཨེང་ནོ་སེན་ཐ་གསུམ་པས་ཝོལ་དྷུ་པའི་སྟེང་ལ་རྒྱ་གྲམ་དམག་དྲངས་ཏེ། འཕྲོག་གསོད་སྲེག་
གསུམ་བྱས་ནས་དྲག་གནོན་མི་བཟད་པ་བྱས། ཨོ་སེ་ནེའི་ཡུལ་གྱི་འཕགས་པ་ཧྥུ་རན་སེ་སི་
ཁོ( སྤྱི་ལོ1181ལོ —སྤྱི་ལོ1226ལོ ) ཡིས། ཀུན་ལ་སྟོན་པ་ཡེ་ཤུ་ལྟར་འཚོ་བ་བབ་ཆགས་སྐྱོང་
བ་དང་གཞན་ཕན་བསྒྲུབ་པར་བསྐུལ་བ་ན། ཆོས་ཚོགས་ཀྱིས་ཧྥུ་རན་སེ་སི་ཁོའི་རྗེས་འཇུག་
རྣམས་ལས་ལ་ལ་ལྕག་ཚན་གྱིས་བྲབས། ལ་ལ་བཙོན་དུ་བཅུག། ལ་ལ་རྒྱང་ཕུད་བཏང་ནས་
མནར་གཅོད་ཚད་མེད་བྱས། སྤྱི་ལོ1318ལོར། མཱ་སེལ་ཡུལ་དུ་ཧྥུ་རན་སེ་སི་ཁོའི་རྗེས་འཇུག་
བཞི་གསོན་པོར་མེར་བསྲེགས། དྷོ་མེ་ནེ་ཁ( སྤྱི་ལོ1170ལོ— སྤྱི་ལོ1221ལོ) ཡིས་དྷོ་མེ་ནེ་ཁའི་
ཚོགས་པ་ཞེས་པའི་གྲུབ་མཐའ་ཆོས་རྒྱུད་ཁུངས་ཐུབ་ཏུ་རློམ་པ་གདུག་རྩུབ་ཤིན་ཏུ་ཆེ་བ་
ཞིག་གི་སྲོལ་ཕྱེ་བ་ལ།ཆོས་རྗེ་ཨེང་ནོ་སེན་ཐ་གསུམ་པས་རྒྱབ་སྐྱོར་ཆེན་པོ་བྱས། དྷོ་མེ་ནེ་ཁས་
ཀྱང་ཨེང་ནོ་སེན་ཐ་གསུམ་པར་ཞབས་འདེགས་བྱས་ནས་ཆོས་ལུགས་ཁྲིམས་གཅོད་ཁང་
བཙུགས། ཆོས་ལུགས་ཁྲིམས་གཅོད་ཁང་ནི། ཡེ་ཤུའི་ཆོས་ལ་མི་དད་མཁན་དང་རང་དབང་
གི་བསམ་བློ་ཅན་ལ་མནར་གཅོད་གཏོང་བའི་ཆོས་ལུགས་ལས་ཁུངས་ཤིག་ཡིན།
མདོར་ན་ཆོས་ཚོགས་ཀྱི་ཧམ་པ་ཇེ་ཆེར་སོང་བ། བླ་མ་ལས་སྣེའི་འཚོ་བ་རུལ་སུངས་
ལ་གྱུར་པ། འབངས་ལ་བཟོད་པར་དཀའ་བའི་མནར་གཅོད་བཏང་བ་སོགས་ཀྱི་དབང་
གིས། ཆོས་ཚོགས་ཀྱི་སྟོབས་ཤུགས་ཡོད་ཚད་ཀྱི་རྩ་བར་གྱུར་པའི་ཆོས་འབངས་ཀྱི་དད་པ་
དག་སྣང་དེ་རྩ་བ་ཉིད་ནས་ཉམས། ཆོས་ཚོགས་ཉམས་རྒུད་དུ་གྱུར་པའི་ལོ་རྒྱུས་འདི་ལས།
བསྟན་པ་ནི་ཕྱིའི་དགྲ་ཡིས་བསྣུབས་པ་མ་ཡིན་པར། ནང་གི་རུལ་སུངས་ཀྱིས་བསྣུབས་པ་
ནི་ཆོས་ཉིད་དུ་མཐོང་ངོ་། །

ལེའུ་ཞེ་བདུན་པ། རྒྱལ་སྲས་དང་ཆོས་ཚོགས་བར་གྱི་འཐབ་རྩོད།

རོམ་ཆོས་ཚོགས་ཀྱིས་འཐབ་རྩོད་རབ་དང་རིམ་པ་བྱས་ནས། ཡེ་ཤུའི་རིང་ལུགས་
པའི་རྒྱལ་ཁམས་ཡོངས་དབང་སྒྱུར་ཐབས་བྱས། འཐབ་རྩོད་བྱེད་རིམ་དུ། རོམ་ཆོས་ཚོགས་
ཀྱི་ཆོས་རྗེ་འདེམས་བསྐོ་བྱེད་ལུགས་ལ་སྐྱོན་ཆ་ཆེན་པོ་ཞིག་ཡོད་པའང་གསལ་པོར་མངོན།
ཆོས་རྗེ་ཞིག་གིས། ཡེ་ཤུའི་རིང་ལུགས་པའི་རྒྱལ་ཁམས་ཆེན་པོར་མངའ་དབང་འབྱོར་
ཞིང༌། རྒྱལ་ཁབ་ཆེ་ཕྲ་མཐའ་དག་ལ་ལུང་གིས་བསྒྱུར་ཅིང་ཞི་བདེར་འགོད་ཐུབ་དགོས་
ན། ཆོས་རྗེ་འདིས་ཡུན་རིང་དུ་བསྟེན་རུང་བའི་ཐབས་ཇུས་ཟབ་མོ་ཞིག་སྔོན་ལ་ངེས་པར་
དུ་འདིང་ཐུབ་དགོས། ཆོས་རྗེ་ནི་ངེས་པར་དུ་ལོ་ཆུང་ཞིང་འཇོན་ཐང་ཆེ་དགོས་པ་དང་།
ཆོས་རྗེ་དེར་ཆོས་ཚོགས་ཀྱི་ཐབས་ཇུས་སྣ་ཚོགས་གྲོས་བྱ་ཡུལ་གྱི་རྒྱུད་འཛིན་པ་ཞིག་ཅིས་
ཀྱང་ཡོད་དགོས་པ་དང༌། ཆོས་རྗེ་འདེམས་བསྐོ་བྱ་རིམ་དང་འདེམས་བསྐོ་བྱེད་ཐབས་ནི་
ཕྱི་གསལ་ནང་གསལ། གཏན་ཆགས། རྩོད་གཞི་མེད་པ་ཞིག་ཡིན་དགོས། འོན་ཀྱང་ཆོས་རྗེ་
དངོས་སུ་འདེམས་པར་དེ་ལྟར་འདེམས་བསྐོ་བྱེད་ཐུབ་པར་བྱུང་བ་གཅིག་ཀྱང་མེད། ཆོས་
རྗེ་འདེམས་པར་འདེམས་ཤོག་སུས་འཕེན་པའི་ཐད་ལ་གཏན་ཁེལ་གསལ་པོ་མེད་པ་མ་
ཟད། བླ་མེད་རོམ་གོང་མའི་རྒྱལ་ཁབ་ཀྱི་གོང་མ་དང་། བྷའེ་ཙན་ཐེམ་གོང་མའི་རྒྱལ་ཁབ་
ཀྱི་གོང་མ་རྣམས་ལའང་འདིའི་ཐད་ལ་བསམ་འཆར་བཤད་དབང་ཡོད་མེད་ཀྱི་གཏན་
ཁེལ་གསལ་པོ་མེད་པས། ཆོས་རྗེ་ཆབ་སྲིད་པ་གྷི་རེ་གྷ་རེ་བདུན་པས (སྤྱི་ལོ1073ལོ—སྤྱི་
ལོ1085ལོ)འབད་པ་དུ་མ་བྱས་ནས་འདེམས་བསྐོ་བྱེད་སྟངས་ཚུལ་དང་མཐུན་པར་
བཅོས། ཆོས་རྗེ་འདིས་མཁན་གཙོ་རྣམས་མ་གཏོགས་མི་གཞན་ལ་ཆོས་རྗེ་འདེམས་དབང་
མེད་པར་བྱས་པ་དང་། གོང་མར་ཆོས་ཚོགས་ཀྱིས་གྲོས་གཞིའི་ཆོད་དོན་ཡིག་ཆ་བཏོན་
པར་ཆོག་མཆན་འགོད་དབང་ཡོད་པ་ཙམ་ལས། ཆོས་རྗེ་འདེམས་དབང་མེད་ཁར་སྐད་
ཆ་བཤད་དབང་ཙམ་ཡང་མེད་པར་བྱས། འོན་ཀྱང་ཆོས་རྗེའི་རྒྱུད་འཛིན་པ་ངོས་འཛིན་
ཇི་ལྟར་བྱེད་པའི་སྐོར་ལ། ཆོས་རྗེ་འདིས་གཏན་ཁེལ་གསལ་པོ་མ་བྱས་པས། མཁན་གཙོ་
རྣམས་ཆོས་རྗེའི་རྒྱུད་འཛིན་པའི་ཐད་ལ་མ་མཐུན་པས། ཆོས་རྗེ་འདིའི་ཁྲི་ཁ་ལོ་གཅིག་
ལྷག་ལ་སྟོང་པར་ལུས།
དུས་རབས་བཅུ་དྲུག་པའི་སྔོན་དུ། ཆོས་རྗེ་འདེམས་བསྐོ་བྱེད་པར་ཚད་གཞི་གསལ་
པོ་མེད་པས། གནའ་སྔ་མོ་ནས་ཆོས་རྗེ་འདེམས་བསྐོ་བྱེད་པར་རྩོད་གླེང་མང༌། སྐབས་
འགར་ཆོས་རྗེ་ཡིན་ཟེར་བའི་མི་གཉིས་སམ་དུ་མ་ལྷན་གཅིག་ཏུ་བྱུང་ནས་རྙོག་གྲ་མང་པོ་
བཟོས། ཆོས་རྗེ་འདེམས་བསྐོ་བྱ་བར་རྩོད་གླེང་བྱུང་ཚེ། ཆོས་ཚོགས་ཀྱིས་ཁེངས་བསྐྱུངས་
སྒོས་གོང་མའམ་ཕྱི་མི་ཞིག་ལ་སྡུམ་པར་ཞུ་བ་ལས་ཐབས་མེད། དེ་བས་ཆོས་རྗེ་མཆོག་
དམན་བར་མ་ཇི་ལྟར་ཡང་། དེ་ཚེ་ལས་འདས་ཚེ་ཆོས་ཚོགས་ལ་འགོ་འདྲེན་མེད་པས།རྙོག་
འཛིང་ཆེ་བར་ཕྱིན་ནས་དཀའ་ཉེན་ཆེན་པོ་འོང་སྲིད། ཆོས་རྗེ་གསར་པ་ལ་ལ་ནི་ཆོས་རྗེ་
སྔོན་མར་འཁོན་འགྲས་ཆེ་བས། གསར་པ་ཁྲིར་འཁོད་མ་ཐག་ནས་སྔ་མར་དམའ་འབེབས་
ཅི་རིགས་བྱེད། ཆོས་རྗེ་གསར་པ་ལ་ལ་ཁྲིར་འགོད་སྐབས་དགུང་ལོ་ཤིན་ཏུ་མཐོ་བས། དེ་
དག་ལས་ཁ་ཤས་བྱ་བ་བྱེད་ལོང་ཅི་ཡང་མེད་པར་ཚེ་ལས་འདས།
ཆོས་ཚོགས་ཀྱི་སྒྲིག་གཞིའི་སྐྱོན་འདི་དག་གི་དབང་གིས། འཇར་མན་གྱི་རྒྱལ་པོ། ཨིང་
གྷ་ལན་གྱི་ནོ་མན་རྒྱལ་རྒྱུད། ཧྥ་རན་སིའི་རྒྱལ་པོ་དང་ཧྥ་རན་སིའི་ཁོངས་གཏོགས་རྒྱལ་པོ་
དག་གིས་གླགས་རྙེད་དེ། ཐབས་སྣ་ཚོགས་ཀྱིས་ཆོས་རྗེ་འདེམས་བསྐོའི་བྱ་བར་ཐེ་གཏོགས་
བྱས་ནས། རང་ཉིད་ལ་ཕན་པའི་ཆོས་རྗེ་ཞིག་བསྐོ་གང་ཐུབ་བྱས། ཡོ་རོབ་གླིང་དུ་ཆོས་རྗེའི་
དབང་ཆ་ཇི་ལྟར་ཆེ་བར་གྱུར་ན། རྒྱལ་པོ་དག་གིས་ཆོས་རྗེ་འདེམས་བསྐོ་བྱེད་པའི་གནས་
ལ་དེ་ལྟར་ཐེ་གཏོགས་བྱེད་དོ། ། དེ་བས་གནས་བབས་འདི་འདྲ་ལ་ཆོས་རྗེ་ཕལ་ཆེ་བ་གཉོམ་
ཆུང་ནུས་མེད་ཡིན་པའང་ཁག་ག་ལ་ཡོད། གནས་བབས་འདི་འདྲ་ལ་ཆོས་རྗེ་མཁས་ཤིང་
སྤོབས་པ་ཅན་ཞིག་བྱུང་ན་ཡ་མཚན་དགོས་པའི་གནས་མ་ཡིན་ནམ།
སྐབས་འདིར་ཨེང་ནོ་སེན་ཐ་གསུམ་པ( སྤྱི་ལོ1198ལོ——སྤྱི་ལོ1216ལོའི་བར་ཆོས་
རྗེའི་ཁྲི་བཟུང) ཞེས་པའི་ཆོས་རྗེ་འཇོན་ཐང་ཅན་ཞིག་བྱུང༌། ཨེང་ནོ་སེན་ཐ་གསུམ་པ་
དགུང་ལོ་སོ་བརྒྱད་སྟེང་ལ་ཆོས་རྗེར་བསྐོས། ཆོས་རྗེ་འདི་དང་འདིའི་རྗེས་འཇུག་རྣམས་
ཀྱིས། སྐབས་འདིར་འཛམ་གླིང་གི་མཁས་པ་ཆེན་པོར་གྲགས་པའི་གོང་མ་ཧྥུ་རེ་ཏྲེ་ཁ་
གཉིས་པ་ལ་འཐབ་རྩོད་ཆེན་པོ་བྱས། ཧྥུ་རེ་ཏྲེ་ཁ་དང་རོམ་ཆོས་ཚོགས་བར་གྱི་འཐབ་རྩོད་
ནི་ལོ་རྒྱུས་ཀྱི་དཀྱོག་མཚམས་ཤིག་ཡིན། འདི་གཉིས་ཀའི་འཐབ་རྩོད་ཀྱི་མཐའ་འབྲས་ནི། ཧྥུ་
རེ་ཏྲེ་ཁ་ཕམ་ཞིང་ཁོང་གི་རྒྱལ་སྲིད་ཀྱང་བསྣུབས། ཧྥུ་རེ་ཏྲེ་ཁས་ཀྱང་རོམ་ཆོས་ཚོགས་དང་
ཆོས་རྗེའི་མཚན་སྙན་ཉམས་པར་བྱས་ཏེ། ཆོས་ཚོགས་དང་ཆོས་རྗེའི་སྟོབས་ཤུགས་ཀྱང་དེ་
ནས་རིམ་གྱིས་ཉམས།
ཧྥུ་རེ་ཏྲེ་ཁའི་ཡབ་ནི་འཇར་མན་གྱི་གོང་མ་ཧེན་རེ་དྲུག་པ་དང་། མ་ཡུམ་ནི་སེ་སེ་
ལིའི་ནོ་མན་རྒྱལ་པོ་རོ་རྗ་དང་པོའི་སྲས་མོ་ཡིན། སྤྱི་ལོ1198ལོར་ཧྥུ་རེ་ཏྲེ་ཁ་ལོ་བཞིར་སོན་
ཏེ་སྤོ་བོའི་རྒྱལ་ས་སེ་སེ་ལའི་རྒྱལ་པོའི་རྒྱལ་ཁབ་ཀྱི་རྒྱལ་སར་བཀོད། ཆོས་རྗེ་ཨེང་ནོ་སེན་
ཐ་གསུམ་པ་ཧྥུ་རེ་ཏྲེ་ཁ་ལྟ་སྐྱོང་བྱེད་མཁན་དུ་གྱུར། སྐབས་འདིར་སེ་སེ་ལི་ནི་ནོ་མན་པའི་
མངའ་འོག་ཏུ་ཆུག་མ་ཐག་ཡིན་པས། རྒྱལ་པོའི་ཁབ་ཀྱི་མི་ཕྱེད་ཀ་ཤར་པ་ཡིན། ཤར་པ་
དག་ལས་མི་ཕལ་ཆེ་བ་ཨ་རབ་ཀྱི་སློབ་གྲྭ་གང་བཟང་འགྲིམ་མྱོང་བ་ཤ་སྟག་ཡིན། ཧྥུ་རེ་
ཏྲེ་ཁ་ན་ཚོད་ཕྲ་མོའི་དུས་ནས། འཁོར་འདི་འདྲར་འཚར་ལོངས་བྱུང་བས། ཨ་རབ་པ་དག་
ལས་རིག་པ་བསླབས་ཤིང་དེ་དག་གི་བག་ཆགས་ཟབ་མོ་ཐེབས། འཁོར་གྱི་ཨ་རབ་པ་དག་
གིས་ཀྱང་གོང་མ་འདིའི་བསམ་བློ་བསྒྱུར་ཅི་ལྕོགས་བྱས་ཡོད་པ་གདོན་མི་ཟའོ། །དེ་བས་ཧྥུ་
རེ་ཏྲེ་ཁ་ལ་ཁ་ཆེའི་ཆོས་ཀྱི་ལྟ་བ་བཟུང་ནས་ཡེ་ཤུའི་ཆོས་ལ་དཔྱོད་པ་དང༌།ཡེ་ཤུའི་ཆོས་ཀྱི་
ལྟ་བ་བཟུང་ནས་ཁ་ཆེའི་ཆོས་ལའང་དཔྱོད་པའི་ནུས་པ་ཁྱད་པར་ཅན་བྱུང༌། ཧྥུ་རེ་ཏྲེ་ཁ་ལ་
ཆོས་ལུགས་མི་འདྲ་བ་གཉིས་ཀྱི་སློབ་གཉེར་ཐོབ་པའི་མཐའ་འབྲས་ནི། ཁོང་གི་བསམ་པར་
ཆོས་ལུགས་ཐམས་ཅད་མགོ་སྐོར་གཏོང་བྱེད་རེད་སྙམ་པའི་ལྟ་ཚུལ་བྱུང་། མིའི་བསམ་བློ་
དང་འཚོ་བ་ཐམས་ཅད་ཆོས་ལུགས་ཀྱིས་དབང་སྒྱུར་བཞིན་པའི་སྐབས་དེའི་དུས་སུ། ཧྥུ་རེ་
ཏྲེ་ཁར་ལྟ་བ་དེ་འདྲ་སྐྱེས་པ་ཤིན་ཏུ་སྐྲག་དགོས་པའི་གནས་ཡིན་མོད། འོན་ཀྱང་ཁོང་གིས་
རང་གི་ལྟ་བ་དེ་ཀུན་ལ་སྦ་གསང་མེད་པར་དྲིལ་བསྒྲགས་བྱས། ཁོང་གི་ལྷ་ལ་ཁྱད་གསོད་
དང་ཆོས་ལ་ལོག་པར་ལྟ་བའི་གཏམ་བརྗོད་མཐའ་དག་གཞན་གྱིས་ཡི་གེར་བཀོད་དོ།།
ཧྥུ་རེ་ཏྲེ་ཁ་ནར་སོན་པ་ན། ཁོས་རང་ཉིད་དང་རང་ཉིད་ལྟ་སྐྱོང་བྱེད་པའི་ཆོས་
རྗེའི་བར་ལ་འགལ་ཆ་ཆེན་པོ་ཡོད་པ་ཚོར། དེའི་ཚེ་དེའི་དུས་ན། ཆོས་རྗེ་ཨེང་ནོ་སེན་ཐ་
གསུམ་པས་ཀྱང་གོང་མར་གཅུན་ཐབས་ཇེ་བཙན་ཇེ་དམ་དུ་བཏང་ནས། ཧྥུ་རེ་ཏྲེ་ཁ་གོང་
མའི་ཁྲིར་དགོད་པར་ཡང་འགལ་རྐྱེན་སྣ་ཚོགས་བཟོས། དཔེར་ན་ཆོས་རྗེ་ཡིས་ཧྥུ་རེ་ཏྲེ་ཁ་
བསྐུལ་ནས་འཇར་མན་གྱི་ཆོས་ལོག་པ་དག་དྲག་གནོད་བྱར་བཅུག་པ་དང༌། ཨི་ཐ་ལིའི་ལྷོ་
རྒྱུད་དང་སེ་སེ་ལིའི་མངའ་དབང་རྒྱུད་འཛིན་བྱེད་དབང་མེད་པར་བྱས་པ་ལྟ་བུའོ། །ཆོས་
རྗེ་ཡིས་ཧྥུ་རེ་ཏྲེ་ཁ་ལ་དེ་འདྲ་བྱེད་འཇུག་དོན་ནི། ཧྥུ་རེ་ཏྲེ་ཁའི་སྟོབས་ཤུགས་ཆེན་པོའི་
འཇིགས་ཟིལ་ཆོས་རྗེ་ཡིས་མ་བཟོད་པས་ཡིན་ནོ། །གཞན་ཡང་། འཇར་མན་གྱི་མཁན་པོ་
དག་གིས་ཧྥུ་རེ་ཏྲེ་ཁ་ལ་དཔྱ་ཁྲལ་སྣ་ཚོགས་རྩ་ཆག་བྱ་དགོས་ཚུལ་ཞུས་པར། ཞུས་དོན་
ཧྥུ་རེ་ཏྲེ་ཁས་ཁ་ནས་ཁས་བླངས་ཀྱང་། དོན་དུ་ཁོང་ལ་དེ་ལྟར་བྱེད་འདོད་གཏན་ནས་མ་
བྱུང་། སྔར་ཆོས་རྗེ་ཡིས་རང་གི་དོན་དུ་ཧྥ་རན་སིའི་རྒྱལ་པོ་བསྐུལ་ནས། ཧྥ་རན་སིར་འཐབ་
འཁྲུག་ཆེན་པོ་བསླངས་ཏེ། གྲུབ་མཐའ་ཝོལ་དྷུ་པ་རྣམས་དྲག་གནོན་ཡ་ང་བ་བྱས། ཆོས་
རྗེ་ཡིས་ཧྥུ་རེ་ཏྲེ་ཁར་འཇར་མན་དུའང་ཆོས་ལོག་དྲག་གནོན་བྱར་འཇུག་དགོས་བསམས་
ཀྱང་། ཆོས་རྗེ་ཡིས་ཆོས་ལོག་ཏུ་འདོད་པའི་ཝོལ་དྷུ་པ་རྣམས་ནི། འཚོ་བ་བབ་ཆགས་སྐྱེལ་
ཞིང་དད་པ་རྣམ་དག་ལྡན་པ་ཤ་སྟག་ཡིན་པས། ཧྥུ་རེ་ཏྲེ་ཁས་ཆོས་རྗེས་ཆོས་ལོག་དྲག་
གནོན་བྱེད་པར་བསྐུལ་བའི་བཀའ་དང་ལེན་མ་བྱས། ཨེང་ནོ་སེན་ཐ་གསུམ་པས། ཧྥུ་རེ་ཏྲེ་
ཁ་ལ་རྒྱ་གྲམ་དམག་བསགས་ནས་རྗ་རུ་སཱ་ལམ་གྱི་ཁ་ཆེ་པའི་སྟེང་ལ་དཔུང་འདྲེན་པར་
བསྐུལ་ཀྱང༌། ཧྥུ་རེ་ཏྲེ་ཁས་ཆོས་རྗེའི་ངོ་ཟློག་མ་ནུས་པ་ཙམ་དུ་ཁས་བླངས་པ་ལས། དོན་དུ་
ཕྱི་བཤོལ་བྱས་ནས་དཔུང་མ་དྲངས།
ཧྥུ་རེ་ཏྲེ་ཁ་ནི་སེ་སེ་ལི་ལ་ཤིན་ཏུ་དགའ་བས། ཁོང་འཇར་མན་གྱི་རྒྱལ་སར་འཁོད་
རྗེས་རྟག་པར་སེ་སེ་ལིར་བཞུགས། སྔར་ཨེང་ནོ་སེན་ཐ་གསུམ་པར་ཁས་ལེན་བྱས་པའི་བྱ་
བ་མཐའ་དག་ལས་ཧྥུ་རེ་ཏྲེ་ཁས་སྣ་གཅིག་ཀྱང་མ་བསྒྲུབས། སྤྱི་ལོ1216ལོར། ཆོས་རྗེ་ཨེང་
ནོ་སེན་ཐ་གསུམ་པ་ཁོང་ཁྲོ་ཆེན་པོ་དང་བཅས་ཚེ་ལས་འདས།
ཨེང་ནོ་སེན་ཐ་གསུམ་པ་འདས་རྗེས། ཧོ་ནོ་རེའུ་སི་གསུམ་པ་ཆོས་རྗེར་བསྐོས། ཧོ་ནོ་
རེའུ་སི་གསུམ་པར་ཡང་ཧྥུ་རེ་ཏྲེ་ཁ་འདུལ་ཐབས་མ་རྙེད། སྤྱི་ལོ1227ལོར་གྷི་རེ་གྷ་རེ་དགུ་
པ་ཆོས་རྗེར་བསྐོས། ཆོས་རྗེ་འདིས་ཐབས་སྣ་ཚོགས་སྤྱད་ནས་ཧྥུ་རེ་ཏྲེ་ཁ་འདུལ་ཐབས་
བྱས། འདིས་ཧྥུ་རེ་ཏྲེ་ཁ་ཆོས་ཁོངས་ནས་ཕུད་ནས། ཆོས་བྱེད་དབང་གཏན་ནས་མེད་པར་
བྱས་ཀྱང་། ཧྥུ་རེ་ཏྲེ་ཁ་ནི་ཨ་རབ་ཀྱི་ཤན་སྟོབས་ཤིན་ཏུ་ཆེ་བའི་སེ་སེ་ལིའི་རྒྱལ་པོའི་ཁབ་ཏུ་
བཞུགས་ནས་དེ་ལ་དོ་སྣང་སྤུ་ཙམ་ཡང་མ་བྱས། ཆོས་རྗེ་ཡིས་ཐབས་འདིས་གོ་མ་ཆོད་པ་
ཚོར་ཏེ། ཧྥུ་རེ་ཏྲེ་ཁའི་ལོག་ལྟ་དང་ནག་ཉེས་སྣ་ཚོགས་ཡི་གེར་བྲིས་ནས་ཀུན་ལ་བསྒྲགས་
པ་ན། ཧྥུ་རེ་ཏྲེ་ཁས་ཀྱང་དེ་ལ་བསྒྲགས་ཡིག་ནན་པོ་ཞིག་བྲིས་ནས་རྒོལ་ལན་བསློགས་
ཤིང༌། བསྒྲགས་ཡིག་དེ་ཡོ་རོབ་གླིང་གི་ཁམས་ཀྱི་རྒྱལ་པོ་ཡོངས་ལ་བསྐུར། ཧྥུ་རེ་ཏྲེ་ཁས་
གོང་མ་དང་ཆོས་རྗེའི་བར་གྱི་རྩོད་གཞི་ཅི་ཡོད་བསྒྲགས་ཡིག་འདིར་གསལ་པོར་བཀོད་
ཅིང༌། ཆོས་རྗེ་ལ་ཡོ་རོབ་གླིང་ཧྲིལ་པོ་མངའ་འོག་ཏུ་སྡུད་འདོད་ཀྱི་ཧམ་སེམས་ཆེན་པོ་
ཡོད་ཚུལ་གསལ་པོར་བྲིས་ནས་སུན་འབྱིན་ཚ་ནན་བྱས། གྷུ་རེ་ཏྲེ་ཁས་རྒྱལ་པོ་རྣམས་ལ་
མཉམ་འབྲེལ་བྱས་ནས་ཆོས་རྗེ་ལ་རྒོལ་བ་བྱ་དགོས་པའི་སྐུལ་མ་དང༌། ཆོས་ཚོགས་ཀྱི་རྒྱུ་
ནོར་ལའང་དམིགས་བསལ་དུ་དོགས་ཟོན་བྱ་དགོས་པའི་དྲན་སྐུལ་བྱས།
ཧྥུ་རེ་ཏྲེ་ཁས་ཆོས་རྗེའི་སྙིང་ལ་གཟན་པའི་སུན་འབྱིན་གྱི་མདའ་མོ་དེ་འཕངས་རྗེས།
རང་ཉིད་ཀྱིས་ལོ་བཅུ་གཉིས་སྔོན་དུ་ཆོས་རྗེ་ཨེང་ནོ་སེན་ཐ་གསུམ་པར་ཁས་བླངས་དོན་
ལྟར། རྒྱ་གྲམ་དམག་དྲངས་ནས་ཤར་ཕྱོགས་སུ་དཔུང་འཇུག་བྱེད་པའི་སྟ་གོན་བྱས། སྤྱི་
ལོ1228ལོར་ཧྥུ་རེ་ཏྲེ་ཁ་གཉིས་པས་དཔུང་གི་ཁ་ལོ་བསྒྱུར་ནས་དཔུང་ཚོགས་ཤར་ཕྱོགས་
སུ་བཏེགས། འདི་རྒྱ་གྲམ་དམག་ཤར་ཕྱོགས་སུ་དཔུང་འཇུག་བྱེད་ཐེངས་དྲུག་པ་ཡིན། རྒྱ་
གྲམ་དམག་དཔུང་འཇུག་བྱེད་ཐེངས་དྲུག་པ་ནི་ཧ་ཅང་དགོད་བྲོ་བ་ཞིག་ཏུ་གྱུར། ཧྥུ་རེ་ཏྲེ་
ཁས་དཔུང་དྲངས་ནས་ཨེ་ཇིབ་ཏུ་ཕྱིན་ཏེ། ཁ་ཆེ་པའི་རྒྱལ་པོར་ཕྲད་ནས་རྒྱལ་ཁབ་ཀྱི་དོན་
ཆེན་སྐོར་བགྲོ་གླེང་བྱས། རྒྱལ་པོ་འདི་གཉིས་ཀར་ཡེ་ཤུའི་ཆོས་ལ་དོགས་པ་ཆེ་ཞིང་ཆོས་
ལུགས་ལྟ་བ་མཐུན་པས། གཉིས་ཀའི་གླེང་མོལ་ཤིན་ཏུ་འཆམ་པོ་བྱུང་ཞིང༌། རང་གཞན་
གཉིས་ཀར་ཕན་པའི་ཚོང་དོན་གྱི་གན་རྒྱ་བཞག། མཐར་ཁ་ཆེ་པའི་རྒྱལ་པོས་རྗ་རུ་སཱ་ལམ་
ནི་ཧྥུ་རེ་ཏྲེ་ཁ་ལ་ཕྱིར་སྤྲོད་པར་ཁས་བླངས།
ཤར་འཇུག་ཐེངས་དྲུག་པ་ནི་དམག་འཁྲུག་ཁྱད་པར་བ་ཞིག་སྟེ། ཕྱོགས་གཉིས་ཀའི་
རྒྱལ་པོའི་བར་སྒེར་ལམ་ནས་མཐུན་པའི་གྲོས་བྱས་ཤིང་གཡུལ་གཤོམ་མ་དགོས་པས།
དམག་མིར་ཤི་རྨས་གང་ཡང་མ་བྱུང༌། འོན་ཀྱང་ཧྥུ་རེ་ཏྲེ་ཁ་སྐབས་འདིར་ཡེ་ཤུའི་ཆོས་
ཁོངས་ནས་ཕུད་ཅིང་ཆོས་པ་མིན་པས། རྗ་རུ་སཱ་ལམ་དུ་ཧྥུ་རེ་ཏྲེ་ཁ་ལ་གསེར་ཁྲི་མངའ་
གསོལ་བྱེད་སྐབས། ཡེ་ཤུའི་ཆོས་ཚོགས་ཀྱི་མཁན་པོ་རྣམས་བྱོལ་བས། ཧྥུ་རེ་ཏྲེ་ཁ་རང་
ཉིད་ཀྱིས་མཆོད་ཁྲིའི་སྟེང་ནས་དབུ་རྒྱན་བླངས་ནས་རང་ཉིད་ཀྱིས་གོན། གསེར་ཁྲིར་
མངའ་གསོལ་གྱི་མཛད་སྒོ་འདི་ལ་ཆོས་ཕྱོགས་ཀྱི་ཆོ་ག་གང་ཡང་མེད་པར་འཇིག་རྟེན་
རྐྱང་པའི་ལུགས་སུ་བྱས། ཧྥུ་རེ་ཏྲེ་ཁ་ཨི་ཐ་ལིར་ཕྱིར་འབྱོར་བ་དང༌། ཁོང་གི་མངའ་ཁོངས་
སུ་ཞུགས་པའི་ཆོས་རྗེའི་དམག་མཐའ་དག་ཕྱིར་བསྐྲད་ནས། ཆོས་རྗེ་ལ་བཙན་ཐབས་
ཀྱིས་རང་ཉིད་ཆོས་ཁོངས་སུ་ཕྱིར་བསྡུ་རུ་བཅུག དུས་རབས་བཅུ་གསུམ་པར། ཁམས་
ཀྱི་རྒྱལ་པོ་དག་གིས་ཀྱང་ཆོས་རྗེ་ལ་ཐབས་དེ་འདྲ་སྤྱོད་སྐབས། མི་སེར་དག་ལས་སྤྱོད་
ཚུལ་དེར་ངོ་ལོག་བྱེད་མི་གཅིག་ཀྱང་མ་བྱུང་། འདི་ནི་དེ་འདྲའི་དུས་སྐབས་ནི་སྔར་ནས་
འདས་ཟིན་པའི་རྐྱེན་གྱིས་ཡིན་ནོ། །
སྤྱི་ལོ1239ལོར། གྷི་རེ་གྷ་རེ་དགུ་པས་ཧྥུ་རེ་ཏྲེ་ཁ་དང་དབང་ཆ་བརྩད་དེ། ཆོས་
ཚོགས་ཀྱིས་ཧྥུ་རེ་ཏྲེ་ཁ་ཆོས་ཁོངས་ནས་ཡང་བསྐྱར་ཕུད་པས། ཧྥུ་རེ་ཏྲེ་ཁས་ཀྱང་ཆོས་རྗེའི་
མཚན་སྙན་ལ་གནོད་པའི་ཁྱད་གསོད་མང་དུ་བྱས། གྷི་རེ་གྷ་རེ་དགུ་པ་འདས་ཤིང་ཨེང་ནོ་
སེན་ཐ་བཞི་པ་ཁྲིར་འཁོད་པའི་དུས་སུའང༌། གོང་མ་དང་ཆོས་རྗེའི་བར་གྱི་དབྱེན་དེ་སྡུམ་
མ་ཐུབ། ཧྥུ་རེ་ཏྲེ་ཁས་ཡོ་རོབ་ཀྱི་རྒྱལ་པོ་རྣམས་ལ་འཕྲིན་བཏང་སྟེ། ཆོས་རྗེའི་བྱ་སྤྱོད་ལ་
དགག་པ་ཚ་ནན་བརྒྱབ་ཅིང༌། མཁན་པོ་དག་གི་ཁེངས་དྲེགས་དང་ཆོས་ཁྲིམས་ལ་འགལ་
བའི་འཆལ་སྤྱོད་ལ་སུན་འབྱིན་དྲག་པོ་བྱས་ཏེ། གྲྭ་པ་དག་གི་ང་རྒྱལ་དང་རྔམ་སེམས་ནི་
རུལ་སུངས་སྣ་ཚོགས་ཀྱི་རྩ་བ་ཡིན་པར་ཐེར་འདོན་བྱས། ཧྥུ་རེ་ཏྲེ་ཁས་ཡོ་རོབ་གླིང་གི་ཡེ་
ཤུའི་ཆོས་དར་ཡུལ་གྱི་རྒྱལ་པོ་རྣམས་ལ། ཆོས་ཚོགས་ཀྱི་རྒྱུ་རྫས་གཞུང་བཞེས་བྱས་ནས་
ཆོས་ཚོགས་ཀྱི་མཚན་སྙན་ཉམས་པ་སླར་གསོ་བྱ་དགོས་པའི་གྲོས་བཏོན།ཧྥུ་རེ་ཏྲེ་ཁའི་གྲོས་
གཞི་འདི་ཁམས་ཀྱི་རྒྱལ་པོ་རྣམས་ཀྱི་ཡིད་ལ་གསལ་པོར་ཡོད།
ཧྥུ་རེ་ཏྲེ་ཁའི་ཚེ་མཇུག་གི་འཚོ་བའི་གནས་ཚུལ་ཞིབ་རྒྱས་ཡིག་ཚོགས་ཀྱི་དབང་གིས་
མ་བཀོད། གླུ་རེ་ཏྲེ་ཁའི་རྒྱུན་གཏན་གྱི་འཚོ་བ་རོལ་སྟངས་ནི་ཁྱད་པར་བ་ཞིག་ཡིན། འདིའི་
སྐོར་ཁོང་སེ་སེ་ལིའི་རྒྱལ་པོའི་ཁབ་ཏུ་བཞུགས་སྐབས་ཀྱི་འཚོ་བ་རོལ་ཚུལ་ཙག་ཙིག་ལས་
ཀྱང་ཟུར་ཙམ་ཤེས། ཧྥུ་རེ་ཏྲེ་ཁ་ནི་དངོས་པོ་ཡིད་དུ་འོང་བ་མཐའ་དག་ལ་དགའ་ཞིང༌།
འཚོ་བ་རོལ་སྟངས་ལ་ཡིད་འཇོག་གང་ནན་བྱེད་པ་ཞིག་ཡིན་པར་སྣང༌། ལ་ལས་གོང་མ་
འདིའི་སྤྱོད་ཚུལ་བག་དང་བྲལ་བར་འདོད་ཀྱང་། རིག་པའི་གནས་ལ་ཤེས་འདོད་ཆེ་ཞིང་
ཞིབ་འཇུག་རྩད་གཅོད་བྱེད་པར་ཤིན་ཏུ་དགའ་བ་ཞིག་ཡིན་པའང་ཀུན་གྱི་མཐུན་སྣང་
དུ་གྲུབ། སྐབས་དེའི་ཡ་ཧུ་དཱ་པའི་ཆོས་དང་ཡེ་ཤུའི་ཆོས་དང་ཁ་ཆེའི་ཆོས་ལ་མཁས་པའི་
མཚན་ཉིད་རིག་པའི་མཁས་པ་རྣམས། ཧྥུ་རེ་ཏྲེ་ཁས་རྒྱུན་པར་རྒྱལ་པོའི་ཁབ་ཏུ་གདན་
དྲངས་ནས། མཁས་པ་རྣམས་དང་རིག་པའི་བགྲོ་གླེང་སྣ་ཚོགས་བྱེད།མངའ་འབངས་ལ་ཨ་
རབ་ཀྱི་རིག་གནས་སློབ་གཉེར་བྱ་བར་བསྐུལ་ཏེ། ཨ་རབ་པའི་ཨང་གྲངས་འབྲི་སྟངས་དང་
ཚབ་རྩིས་ཀྱི་རྣམ་གཞག་སོགས་ཀྱང་ཡེ་ཤུའི་རིང་ལུགས་པའི་རྒྱལ་ཁམས་སུ་སྤེལ། མཚན་
ཉིད་རིག་པའི་མཁས་པ་མའེ་ཁོལ་སི་ཁོ་ཐ་ཞེས་པ་ཧྥུ་རེ་ཏྲེ་ཁའི་ཕོ་བྲང་དུ་གདན་དྲངས་
ནས། ཨ་རེ་སི་ཐོ་ཐོལ་གྱི་གསུང་རྩོམ་མང་པོ་བསྒྱུར་པ་མ་ཟད། ཨ་རབ་ཀྱི་མཚན་ཉིད་རིག་
པའི་མཁས་པ་ཨ་ཝ་རུའེ་སི ( ཁོ་དྷ་བྷ་པའི་ཡུལ་དུ་འཁྲུངས )ཞེས་པས་ཨ་རེ་སི་ཐོ་ཐོལ་གྱི་
གསུང་རྩོམ་གྱི་འགྲེལ་བ་ཆེན་པོ་བརྩམས་ཡོད་པའང་བསྒྱུར། སྤྱི་ལོ1224ལོར། ཧྥུ་རེ་ཏྲེ་ཁས་
ནེ་ཕོལ་སི་སློབ་གྲྭ་ཆེན་མོ་བཙུགས། ས་ལ་ནོ་སློབ་གྲྭ་ཆེན་མོའི(སློབ་ཆེན་སྔ་གྲས་ཤིག)
གསོ་རིག་སློབ་གླིང་རྒྱ་བསྐྱེད། སྲོག་ཆགས་གླིང་ག་ཞིག་བསྐྲུན་ནས་འདབ་ཆགས་ལ་ཞིབ་
འཇུག་བྱས་ཤིང༌། ཁྲ་རྦོད་སྟངས་སྐོར་གྱི་བསྟན་བཅོས་ཤིག་ཀྱང་བརྩམས། ཧྥུ་རེ་ཏྲེ་ཁ་ནི་ཨི་
ཐ་ལིའི་ཡི་གེས་སྙན་ངག་རྩོམ་མཁན་གྱི་ཐོག་མའི་གྲས་ཀྱི་རྩོམ་པ་པོ་ཡིན་ཞིང༌། ཨི་ཐ་ལིའི་
སྙན་ངག་ནི་ཧྥུ་རེ་ཏྲེ་ཁའི་ཕོ་བྲང་ནས་རིམ་གྱིས་དར་བར་གྲགས། སྐབས་འདིའི་རྩོམ་པ་པོ་
གྲགས་ཅན་ཞིག་གིས་ཧྥུ་རེ་ཏྲེ་ཁ་ནི་ཉེ་རབས་པ་ཡི་ཐོག་མ་ཡིན་པར་བསྔགས། བསྔགས་
བརྗོད་འདིས་ཀྱང་ཧྥུ་རེ་ཏྲེ་ཁ་ནི་རིག་པའི་གནས་ལ་ཕྱོགས་ལྷུང་མེད་པ་དང་རྟོགས་པ་
མཐོན་པོ་ཡོད་པ་གསལ་པོར་མཚོན་ནོ། །
ཧྥ་རན་སིའི་རྒྱལ་པོའི་སྟོབས་ཤུགས་ཆེ་བར་ཕྱིན་པས། རྒྱལ་པོ་དང་ཆོས་རྗེའི་བར་
འཐབ་རྩོད་མང་དུ་བྱུང་སྟེ། ཆོས་རྗེའི་དབང་ཆ་རིམ་གྱིས་ཉམས། འཇར་མན་ནི་ཧྥུ་རེ་ཏྲེ་
ཁ་གཉིས་པ་མ་འདས་གོང་ནས་སིལ་བུར་ཐོར། རྒྱལ་རབས་ཧུ་ཧེན་སི་དྷའོ་ཧྥེན་རྗེས་ཀྱི་ཧྥ་
རན་སིའི་རྒྱལ་པོ་ནི། ཆོས་རྗེ་ལ་རྒྱབ་སྐྱོར་བྱེད་མཁན་དང་སྲུང་སྐྱོབ་བྱེད་མཁན་དུ་གྱུར་
པས། ཆོས་རྗེ་ཁྲི་རབས་འགའ་ཡིས་ཧྥ་རན་སིའི་རྒྱལ་པོར་རྒྱབ་སྐྱོར་བྱས། རོམ་ཆོས་རྗེ་ཡིས་
ཧྥ་རན་སིའི་རྒྱལ་སྲས་རྣམས་ལ་རྒྱབ་སྐྱོར་བྱས་ཏེ། སེ་སེ་ལི་དང་ནེ་ཕོལ་སི་ལ་རྒྱལ་པོའི་
རྒྱལ་ཁབ་འཛུགས་ཐུབ་པ་བྱུང་བས། ཧྥ་རན་སིའི་རྒྱལ་པོས་ཆ་ལེ་མན་གོང་མའི་རྒྱལ་ཁབ་
སླར་གསོ་བྱ་དགོས་བསམས་མོད། འོན་ཀྱང་དེ་སླར་གསོ་བྱ་ཤིན་ཏུ་དཀའོ། །འཇར་མན་གྱི་
རྒྱལ་རབས་ཧུ་ཧེན་སི་དྷའོ་ཧྥེན་གྱི་གོང་མ་མཐའ་མ་ཧྥུ་རེ་ཏྲེ་ཁ་གཉིས་པ་ཚེ་ལས་འདས་
རྗེས། དེའི་རྒྱུད་འཛིན་མཁན་མ་བྱུང་བས་ཁྲི་ཁ་རེ་ཞིག་སྟོང་པར་ལུས།སྤྱི་ལོ1273ལོར། ཧབ་
སི་བྷ་གྷའི་ཁྱིམ་རྒྱུད་ཀྱི་རོ་དྷའོ་ཧྥུ་ཁྲིར་བཀོད་ནས་རྒྱལ་སྲིད་བཟུང༌། རོམ་ཆོས་ཚོགས་ཀྱིས་
འཇར་མན་དང་ཧྥ་རན་སིའི་རྒྱལ་པོ་སུ་ལ་རྒྱབ་སྐྱོར་བྱེད་པའི་ཐད་ལ། ཆོས་ཚོགས་ལ་ངེས་
བརྟན་མེད་པས་ཆོས་རྗེ་ཁོ་ནའི་ཆགས་སྡང་གིས་ཁ་ལོ་བསྒྱུར། ཤར་ཕྱོགས་ཀྱི་གྷི་རེ་སི་པས།
སྤྱི་ལོ1261ལོར་ལཱ་ཐེན་པའི་གོང་མའི་རྒྱལ་རྒྱུད་ཀྱི་ལག་ནས་ཁན་སི་ཐན་ཐེ་ནོ་ཕོལ་ཕྱིར་
ཕྲོགས། གྷི་རེ་སིའི་རྒྱལ་རབས་གསར་པ་འཛུགས་མཁན་མའེ་ཁོལ་ཕཱ་ལེ་ཨོ་ལོ་གྷ་སིའམ་
མའེ་ཁོལ་བརྒྱད་པས། རོམ་ཆོས་རྗེར་མཐུན་འགྲིག་བྱེད་པའི་ཁས་ལེན་མང་དུ་བྱས་ཀྱང་
དོན་ཐོག་ཏུ་མ་སྨིན་ཞིང༌།མཐར་རོམ་ཆོས་རྗེ་དང་སོ་སོར་གྱེས་ནས་འབྲེལ་བ་གཏན་ནས་
མེད་པར་གྱུར། ཨེ་ཞ་ཡ་གླིང་གི་ལཱ་ཐེན་པའི་རྒྱལ་ཕྲན་རྣམས་ཀྱང་རིམ་པས་ནུབ་སྟེ། ཆོས་
རྗེའི་ཤར་ཕྱོགས་ཀྱི་མངའ་དབང་རིམ་གྱིས་ཉམས།
སྤྱི་ལོ1294ལོར། བྷོ་ནེ་ཧྥེ་སི་བདུན་པ་ཆོས་རྗེར་བསྐོས། ཁོང་ཨི་ཐ་ལི་པ་ཡིན་པས།
རོམ་གྱི་སྲོལ་རྒྱུན་ལ་དུང་བ་ཟབ་ཅིང་ཁུར་སེམས་ཆེ་ལ། ཧྥ་རན་སིར་འཁོན་སེམས་ཀྱང་
ཤིན་ཏུ་ཆེ། ཆོས་རྗེ་འདིས་བར་སྐབས་ཤིག་ལ་དབང་ཆ་སྒེར་གཅོད་བྱས། སྤྱི་ལོ1300ལོར།
ཆོས་རྗེ་བྷོ་ནེ་ཧྥེ་སིས་རོམ་དུ་དགའ་སྟོན་ཆེན་པོ་བྱས་པར་མཇལ་པ་ཤིན་ཏུ་མང་པོ་འདུས་
པས། “ཆོས་རྗེའི་བང་མཛོད་ནོར་གྱིས་བཀང་ཞིང༌། ཕེ་ཐེའི་སྐུ་གདུང་གི་མཆོད་རྟེན་ལ་
ཕུལ་བའི་མཆོད་རྫས་ནི། ཆོས་རྗེའི་ཕྱག་ཕྱི་གཉིས་ཀྱིས་གཡག་པས་བསྡུས་པར” གྲགས།
དགའ་སྟོན་ཆེན་པོ་འདི་ནོར་སྡུད་ཐབས་ཙམ་ལས་དོན་སྙིང་གཞན་ཅི་ཡང་མེད། སྤྱི་
ལོ1302ལོར། བྷོ་ནེ་ཧྥེ་སི་དང་ཧྥ་རན་སིའི་རྒྱལ་པོའི་བར་དུ་འགལ་བ་ཆེན་པོ་བྱུང༌། སྤྱི་
ལོ1303ལོར། བྷོ་ནེ་ཧྥེ་སིས་ཧྥ་རན་སིའི་རྒྱལ་པོ་ཆོས་ཁོངས་ནས་འཕུད་པར་ཉེ་བ་ན། ཧྥ་
རན་སིའི་རྒྱལ་པོས་རང་གི་ཚབ་ཏུ་གྷེ་ལམ་དྷ་ནོ་གྷ་རེ་ཐ་ཞེས་པ་བླ་བྲང་ཨ་ནེ་ནེར་གློ་
བུར་མངགས་ཏེ། ཆོས་རྗེའི་གཟིམ་ཁང་གི་གཟིམ་ཁྲིའི་སྟེང་ནས་ཆོས་རྗེ་བཟུང་སྟེ་བཀྱིགས་
པ་ན། ཆོས་རྗེ་སྐྲག་ནས་ཅི་བྱེད་འདི་བྱེད་མེད་པར ( འདིའི་ཚེ་ཆོས་རྗེ་ཡིས་སྙིམ་པས་རྒྱ་
གྲམ་བཅངས་ནས་ཉལ་ཡོད་པར་སྣང) གྱུར། ནོ་གྷ་རེ་ཐས་ཆོས་རྗེ་ལ་འཇིགས་སྐུལ་དང་
ཁྱད་གསོད་ཚད་མེད་བྱས། ཕལ་ཆེར་དེའི་ཕྱི་ཉིན་ཙམ་ལ། གྲོང་རྡལ་དེའི་གྲོང་པ་དག་གིས་
ཆོས་རྗེ་གློད་དེ། ཆོས་རྗེ་རོམ་ལ་ཕྱིར་བྲོས། དེའི་རྗེས་སུ་ཨོ་སེ་ནེའི་ཁྱིམ་རྒྱུད་ཀྱིས་ཆོས་རྗེ་
བཟུང་ནས་བཙོན་དུ་བཅུག དེ་ནས་གཟའ་འཁོར་འགའི་རྗེས་སུ། ཆོས་རྗེ་ཤིན་ཏུ་སྐྲག་ཅིང་
ཡིད་ཆད་དེ། མི་འདོད་པའི་བཙོན་དུ་ཚེ་ལས་འདས།
ནོ་གྷ་རེ་ཐས་ཆོས་རྗེ་ལ་ཁྱད་གསོད་མནར་གཅོད་བཟོད་དཀའ་བ་བྱས་པ་ལ། ཨ་
ནེ་ནེ་པ་རྣམས་མ་རངས་པས། ཨ་ནེ་ནེ་པ་སོང་ནས་བཙོན་ཁང་ནས་བྷོ་ནེ་ཧྥེ་སིའི་གདུང་
ཕྲོགས་ཏེ་ཕྱིར་ཁྱེར། ཨ་ནེ་ནེ་པས་ནོ་གྷ་རེ་ཐར་ངོ་ལོག་བྱེད་དོན་ནི་ཆོས་རྗེ་ཨ་ནེ་ནེ་པ་ཡིན་
པས་སོ། །ཧྥ་རན་སིའི་རྒྱལ་པོས་ཆོས་རྗེ་སྡུག་ལ་སྦྱར་བ་ན། ཧྥ་རན་སིའི་མི་དམངས་ཀྱིས་
རྒྱལ་པོར་རྒྱབ་སྐྱོར་བྱས་པ་འདིར་དོ་སྣང་བྱ་དགོས་པའི་གནས་ཤིག་ཡིན་ནོ། །ཆོས་རྗེ་མ་
བཟུང་གོང་དུ། ཧྥ་རན་སིའི་སྐུ་དྲག ཆོས་ཚོགས། དཀྱུས་མ་སྟེ་རིམ་པ་གསུམ་གྱི་མི་སྣ་འདུས་
ནས་གྲོས་བྱས་ཏེ། ཆོས་རྗེ་ཚར་གཅད་རྒྱུར་གྲོས་འཆམ་བྱུང་བ་མ་ཟད། ཆོས་རྗེ་བཙོན་
འཇུག་བྱ་རྒྱུར་འཇར་མན་པ། ཨི་ཐ་ལི་པ། ཨིང་གྷ་ལན་པ་རྣམས་ཀྱང་འཐད་མོས་བྱུང༌།
ཚུལ་འདིར་དཔགས་ན། ཡེ་ཤུའི་བསྟན་པར་མི་རྣམས་དད་པ་ལྷོད་པ་གསལ་པོ་ཤེས།
དུས་རབས་བཅུ་བཞི་པར། རོམ་གྱི་བླ་བྲང་གི་དབང་གྲགས་ཉམས་པ་སླར་གསོ་བྱེད་
མ་ཐུབ། བྷོ་ནེ་ཧྥེ་སི་བརྒྱད་པ་ཚེ་ལས་འདས་རྗེས། ཧྥ་རན་སིའི་རྒྱལ་པོ་ཧྥེ་ལེ་ཕུས་ཧྥ་རན་སི་
པ་ཁེ་ལཱ་མེན་ཐ་ལྔ་པ་ཆོས་རྗེར་བསྐོས། ཁེ་ལཱ་མེན་ཐ་ལྔ་པས་བླ་བྲང་གྲོང་རྡལ་ཨ་ཝེ་ནུན་
ལ་བྱས་ཏེ་རོམ་ལ་མ་སོང་། གྲོང་རྡལ་ཨ་ཝེ་ནུན་ནི་ཧྥ་རན་སིའི་ཡུལ་དུ་ཡོད་ཀྱང་། སྐབས་
འདིར་རོམ་ཆོས་རྗེའི་མངའ་ཁོངས་ཡིན་པས། ཧྥ་རན་སི་ལ་བདག་དབང་མེད། དེའི་རྗེས་
ཀྱི་ཆོས་རྗེ་རིམ་བྱོན་འགའ་ཡང་དེར་བསྡད་ནས་རོམ་ལ་མ་སོང་། སྤྱི་ལོ1377ལོར། གྷི་རེ་གྷ་
རེ་བཅུ་གཅིག་པས་བླ་བྲང་རོམ་གྱི་ཝ་ཐེ་ཁན་དུ་ཕྱིར་སྤོས། གྷི་རེ་གྷ་རེ་བཅུ་གཅིག་པ་རང་
ཉིད་རོམ་ལ་ཕྱིར་སྤོས་ཀྱང༌། ཆོས་ཚོགས་ཀྱི་རྒྱབ་སྐྱོར་བྱེད་འདོད་ཀྱི་མོས་པ་དེ་ཁོང་གིས་
རོམ་ལ་ཕྱིར་སྤོ་མ་ཐུབ། དེ་ནི་ཆོས་ཚོགས་ཀྱི་མཁན་གཙོ་ཕལ་ཆེ་བ་ཧྥ་རན་སི་པ་ཡིན་ཞིང་།
མཁན་གཙོ་རྣམས་ཀྱི་སྤྱི་ཚོགས་འབྲེལ་བ་དང་གོམས་སྲོལ་སྣ་ཚོགས་ཀྱི་རྩ་བ་ཨ་ཝེ་ནུན་ལ་
ཚུགས་ཡོད་པའི་ཕྱིར་རོ། །སྤྱི་ལོ1378ལོར། གྷི་རེ་གྷ་རེ་བཅུ་གཅིག་པ་ཚེ་ལས་འདས་ཏེ། ཨི་
ཐ་ལི་པ་ཨར་བྷན་བདུན་པ་ཆོས་རྗེར་བདམས་ཀྱང་། མཁན་གཙོ་རྣམས་མ་འཐད་པས་
ཨར་བྷན་ཆོས་རྗེར་འགོད་མ་ཐུབ། མཁན་གཙོ་དག་གིས་ཁེ་ལཱ་མེན་ཐ་བདུན་པ་ཆོས་རྗེར་
བསྐོས་པས། ཨ་ཝེ་ནུན་ཆོས་རྗེ་དང་རོམ་ཆོས་རྗེ་སྟེ་ཆོས་རྗེ་གཉིས་བྱུང༌། ལོ་རྒྱུས་སུ་འདི་ལ་
ཆོས་རྗེ་འཕར་མར་གྲགས། རོམ་ཆོས་རྗེ་སྔར་བཞིན་རོམ་ལ་བསྡད་ཅིང་། ཧྥ་རན་སིར་རྒོལ་
བ་བྱེད་པའི་ཨིང་གྷ་ལན། ཧང་གྷ་རི། ཕོ་ལན། ཡོ་རོབ་བྱང་མཐའི་རྒྱལ་ཁབ་ཀྱི་རྒྱལ་པོ་དག་
གིས་རོམ་ཆོས་རྗེ་བཀུར། རྒྱལ་ཁབ་དེ་དག་ལ་རྒོལ་བའི་ཆོས་རྗེ་ཨ་ཝེ་ནུན་ལ་བསྡད་ཅིང་།
ཧྥ་རན་སི། སི་ཁོ་ཐ་ལན། ཕོ་ཐེ་གྷོ། སི་ཕེན་གྱི་རྒྱལ་པོ་དང་། འཇར་མན་གྱི་ཁམས་ཀྱི་རྒྱལ་པོ་
ཁག་ཅིག་གིས་ཨ་ཝེ་ནུན་ཆོས་རྗེ་ལ་རྒྱབ་སྐྱོར་བྱས། སྤྱི་ལོ1378ལོ་ནས་སྤྱི་ལོ1417ལོའི་བར།
ཕྱོགས་ཁག་འདི་གཉིས་ཀའི་ཆོས་རྗེ་ཡིས་ཕ་རོལ་པོའི་ཆོས་འབངས་ཀུན་རང་གི་ཆོས་སྒོ་
ནས་ཕུད་ཅིང་ཕན་ཚུན་དམོད་བོར་རེས་བྱས།
གནས་བབས་འདི་འདྲ་ལ། ཡོ་རོབ་གླིང་གི་མི་དམངས་ཀྱིས་རང་ཉིད་ཀྱི་ཆེད་དུ་ཆོས་
ལུགས་ཀྱི་གནད་དོན་ལ་ཞིབ་འཇུག་བྱས་པ་ལ་མི་འོས་པ་ཅི་ཡང་མེད།
ལེའུ་གོང་མར་བརྗོད་པའི་དྷོ་མེ་ནེ་ཁའི་ཚོགས་པ་དང་ཧྥུ་རན་སེ་སི་ཁོའི་ཚོགས་པ་
གཉིས་ནི། ཡེ་ཤུའི་རིང་ལུགས་པའི་རྒྱལ་ཁམས་སུ་དར་བཞིན་པའི་གྲུབ་མཐའ་གསར་པ་
མང་པོའི་ནང་གི་མཚོན་བྱེད་གྲུབ་མཐའ་གཉིས་ཡིན། གྲུབ་མཐའ་དག་གིས་རང་གི་ལྟ་གྲུབ་
ལ་བརྟེན་ནས་ཆོས་ཚོགས་ལ་དགག་གཞག་ཅི་རིགས་བྱས། སྐབས་ཤིག་ལ། ཆོས་ཚོགས་ཀྱིས་
ཧྥུ་རན་སེ་སི་ཁོ་པར་དྲག་གནོན་བྱས་ཀྱང༌། ཆོས་ཚོགས་ཀྱིས་གྲུབ་མཐའ་ཧྥུ་རན་སེ་སི་ཁོ་
དང་དྷོ་མེ་ནེ་ཁ་གཉིས་བེད་སྤྱོད་པ་དང་ཚུར་བསྒྱུར་གང་ཐུབ་བྱས། འོན་ཀྱང་གྲུབ་མཐའ་
གཞན་དག་ནི་ཆོས་ཚོགས་ཀྱིས་མཐའ་གཅིག་ཏུ་བཀག་ནས་མེད་པར་གཏོང་གང་ཐུབ་བྱས།
གྲུབ་མཐའ་དྷོ་མེ་ནེ་ཁ་པ་དང་ཧྥུ་རན་སེ་སི་ཁོ་པ་བྱུང་ནས་ལོ་བརྒྱ་དང་ལྔ་བཅུ་
འདས་རྗེས། ཆོས་ཚོགས་ཀྱི་བླུན་རྨོངས་དང་གྲྭ་པའི་རུལ་སུངས་ལ་དགག་པ་དྲག་པོ་གཏོང་
ཕོད་པའི་མི་ཞིག་བྱུང༌། དེའི་མིང་ལ་ཝེ་ཁ་ལེ་ཧྥུ( སྤྱི་ལོ1320ལོསྤྱི་ལོ1384ལོ)ཟེར། ཁོང་
ནི་དབྱིན་ཇིའི་ཨོ་ཁ་སེ་ཧྥ་དྷ་སློབ་གྲྭ་ཆེན་མོའི་འབུམ་རམས་པ་ཞིག་ཡིན། ཝེ་ཁ་ལེ་ཧྥུས་
ཡེ་ཤུའི་རིང་ལུགས་པའི་བླ་མ་དབུལ་པོ་རྣམས་བསྡུས་ཏེ། ཝེ་ཁ་ལེ་ཧྥུ་པ་ཞེས་པའི་གྲུབ་
མཐའི་སྲོལ་བཏོད་ནས། ཨིང་གྷ་ལན་དུ་རང་གི་ལྟ་གྲུབ་སྤེལ། ཆོས་ཚོགས་དང་ཝེ་ཁ་ལེ་ཧྥུ་
གཉིས་ཀྱི་ལྟ་གྲུབ་གང་དག་པར་ཆོས་འབངས་ཀྱིས་ཤན་འབྱེད་བདེ་བའི་ཆེད་དུ། ཝེ་ཁ་ལེ་
ཧྥུས 《དམ་པའི་གསུང་རབ》 དབྱིན་ཇིའི་ཡི་གེར་བསྒྱུར། དྷོ་མེ་ནེ་ཁ་དང་ཧྥུ་རན་སེ་སི་ཁོ་
གཉིས་ལ་བསྡུར་ན། ཝེ་ཁ་ལེ་ཧྥུའི་མཐོང་རྒྱ་དང་འཇོན་ཐང་ལྷག་པར་ཆེ། ཝེ་ཁ་ལེ་ཧྥུ་ལ་
དད་མཁན་ནི་མི་སེར་དཀྱུས་མའི་ནང་དུ་མང་ལ། མཐོ་རིམ་སྤྱི་ཚོགས་ལའང་མང༌། རོམ་
ཆོས་ཚོགས་ནི་ཝེ་ཁ་ལེ་ཧྥུ་ལ་ཤིན་ཏུ་སྡང་བས། ཝེ་ཁ་ལེ་ཧྥུ་བཟུང་ནས་བཙོན་དུ་འཇུག་
དགོས་པའི་བཀའ་ཕབ་ཀྱང༌། ཝེ་ཁ་ལེ་ཧྥུ་ཚེ་ལས་འདའ་ཁའང་ཁོའི་རང་དབང་སུས་ཀྱང་
འཕྲོག་མ་ཐུབ། འོན་ཀྱང་ཆོས་ཚོགས་ཉམ་དམས་སུ་གཏོང་བའི་རུལ་སུངས་པ་དག་གིས།
ཝེ་ཁ་ལེ་ཧྥུའི་ཀེང་རུས་དུར་ཁུང་དུ་བདེ་བར་འཇོག་འཇུག་མ་འདོད་པས། སྤྱི་ལོ1415ལོར།
ཁན་སེ་ཐན་སིའི་ཆོས་ལུགས་ཚོགས་འདུ་འཚོགས་པར་ཝེ་ཁ་ལེ་ཧྥུའི་སྐུ་གདུང་དུར་ཁུང་
ནས་ཕྱུང་སྟེ་མེར་བསྲེག་པར་ཐག་བཅད། སྤྱི་ལོ1428ལོར། རོམ་ཆོས་རྗེ་མཱ་ཐེན་ལྔ་པའི་
བཀའ་ལྟར། མཁན་པོ་ཧྥུ་ལཱ་མེང་གིས་ཝེ་ཁ་ལེ་ཧྥུའི་སྐུ་གདུང་དུར་ཁུང་ནས་ཕྱུང་ནས་མེར་
བསྲེགས། འཕགས་པའི་གང་ཟག་ལ་ཁྱད་གསོད་བྱས་ནས་བསྟན་པའི་དབུ་འཕང་སྨད་པའི་
བྱ་སྤྱོད་འདི། སྨྱོན་པ་ཆེ་གེ་མོའི་ཐོ་ཅོ་གློ་བུར་བ་ཞིག་མ་ཡིན་པར། ཆོས་ཁྲིམས་དང་འགལ་
བའི་ཆོས་ཚོགས་ཤིག་གི་བྱེད་སྒོ་འབའ་ཞིག་ཡིན་པ་ཤེས་པར་བྱའོ། །

ལེའུ་ཞེ་བརྒྱད་པ། སོག་པོ་དར་རྒྱས་བྱུང་ཚུལ།

དུས་རབས་བཅུ་གསུམ་པར། རོམ་ཆོས་རྗེ་ཡིས་ཡོ་རོབ་གླིང་གི་རྒྱལ་པོ་རྣམས་ལ་
དབང་ཆ་བརྩད་ནས་འཐབ་རྩོད་ཆེན་པོ་བྱེད་བཞིན་པ་ན། ཨེ་ཞ་ཡ་གླིང་དུ་ལོ་རྒྱུས་ཀྱི་
དོན་རྐྱེན་ཆེན་པོ་ཞིག་བྱུང་། ཀྲུང་གོའི་བྱང་ཕྱོགས་སུ་གནས་པའི་སོག་པོ་རྣམས་གློ་བུར་
དར་ཞིང་རྒྱས་ཏེ། འགྲོ་བ་མིའི་ལོ་རྒྱུས་སུ་སྔར་བྱུང་མ་མྱོང་བའི་རྒྱ་སྐྱེད་ཆེན་པོ་བྱས། དུས་
རབས་བཅུ་གསུམ་པའི་འགོ་སྟོད་དུ།སོག་པོ་རྣམས་རྟའི་བཞོན་པར་བརྟེན་ནས་རྩྭ་ཆུ་གར་
འཛོམས་ལ་རུ་སྤོས་ནས་འཚོ་ཞིང༌། སྡོད་ས་ཕྱིང་གུར་དང༌། བཟའ་བཏུང་གཙོ་བོ་ཤ་དང་
རྟའི་འོ་མ་ཡིན་ལ། འཚོ་བ་སྐྱེལ་སྟངས་ནི་ཁོ་ཚོའི་མེས་པོ་ཧོར་དང་ཤིན་ཏུ་འདྲ། སྐབས་
འདིར་སོག་པོ་རྣམས་ལ་ཀྲུང་གོའི་མངའ་འོག་ནས་རང་བཙན་ཐོབ་ནས་ཏུ་རུ་ཁའི་ཚོ་བ་
མང་པོར་དཔུང་སྦྲེལ་ཏེ།ཕྱི་སོག་གི་ཁཱ་རཱ་ཁོ་རུམ་དུ་རྒྱལ་ས་བཟུང་།
སྐབས་འདིར་ཀྲུང་གོ་སིལ་བུར་ཐོར། དུས་རབས་བཅུ་པ་ཙམ་ནས་ཐང་གི་རྒྱལ་སྲིད་
ཉམས་ཤིང་། རྒྱལ་ཁབ་སིལ་བུར་ཐོར་ནས་འཐབ་འཁྲུག་ལན་མང་པོ་བྱས་མཐར། ལྷོ་རྒྱུད་
དུ་སུང་ལྷོ་མ(རྒྱལ་ས་ནན་ཅིང་ཡིན) དང་།བྱང་རྒྱུད་དུ་ཅིན་གོ (རྒྱལ་ས་པེ་ཅིང་ཡིན)
དང་། དབུས་སུ་མི་ཉག་སྟེ་རྒྱལ་ཁབ་གསུམ་དུ་གྱུར། སྤྱི་ལོ1214ལོར། ཇིང་གིར་རྒྱལ་པོས་
སོག་དམག་དྲངས་ནས་ཅིན་གོ་ལ་འཐབས་ཏེ་པེ་ཅིང་བླངས། དེའི་འཕྲོར་རྒྱལ་པོ་འདིས་
ནུབ་ཕྱོགས་སུ་དམག་དྲངས་ནས། རྒྱ་གར། ཏུ་རུ་ཁ་ནུབ་མ། པར་སིག ཨར་མེ་ནེ་ཡ་དབང་
དུ་བསྡུས། དེ་ནས་ཨུ་རུ་སུ་ལྷོ་མ། ཧང་གྷ་རི། སེ་ལེ་སེ་ཡ་སོགས་མངའ་འོག་ཏུ་བཅུག་ཅིང༌།
ཁེ་ཧྥུའི་ཡུལ་དུའང་སོག་དམག་ལྷགས། ཇིང་གིར་རྒྱལ་པོ་མ་འདས་གོང་དུ། ཞི་བདེ་རྒྱ་མཚོ་
ནས་ཆུ་བོ་ནེ་ཕའི་བར་གྱི་ཡུལ་གྲུ་མཐའ་དག་སོག་པོའི་མངའ་ཁོངས་སུ་ཆུག།
ཇིང་གིར་རྒྱལ་པོ་འདས་རྗེས། རྒྱལ་སྲས་ཨོ་གོ་ཏའི་ཡིས་རྒྱལ་ས་བཟུང་སྟེ། ཚེ་གང་
བོར་གཡུལ་གྱི་ལས་ཁོ་ནས་དུས་འདའ་བར་བྱས། ཨོ་གོ་ཏའི་ཡི་དམག་མང་གོ་མཚོན་
ལེགས་ཤིང་དྲག་རྩལ་ལ་ཤིན་ཏུ་མཁས། ཁོ་ཚོས་ཀྲུང་གོས་བཟོས་པའི་མེ་རྫས་སྤྱོད་ཤེས་
ཤིང༌། མེ་རྫས་ཀྱིས་མེ་སྒྱོགས་ཀྱང་བཟོས། ཨོ་གོ་ཏའིས་ཅིན་གོ་མངའ་འོག་ཏུ་བསྡུས་མ་
ཐག་ཨེ་ཞ་ཡ་མངའ་འོག་ཏུ་བསྡུས། དེ་ནས་མྱུར་བར་བསྐྱོད་ནས་ཨུ་རུ་སུ་ལ་ཞུགས( སྤྱི་
ལོ1235ལོ)ཏེ། དཔུང་འཇུག་གི་གོམ་ཁ་མྱུར་མགྱོགས་ཆེ་བ་བསམ་ཡུལ་ལས་འདས་པ་
བྱུང་། སྤྱི་ལོ1240ལོར་ཁེ་ཧྥུ་བཅོམ་སྟེ། ཨུ་རུ་སུ་མཐའ་དབུས་མེད་པར་སོག་པོའི་མངའ་འོག་
ཏུ་ཤོར། དེའི་འཕྲོར་ཕོ་ལན་ཡང་མངའ་འོག་ཏུ་བཅུག སྤྱི་ལོ1241ལོར་སེ་ལེ་སེ་ཡའི་ཡུལ་
གྱི་ལེ་གྷ་ནེ་ཚིར་གཡུལ་ཆེན་པོ་བཤམས་པ་ལ། ཕོ་ལན་དང་འཇར་མན་གྱི་དཔུང་མཉམ་
འབྲེལ་གྱིས་སོག་དམག་ལ་འཐབས་ཀྱང་། སོག་དམག་གིས་མཉམ་འབྲེལ་དམག་འདི་ཆམ་
ལ་ཕབ། སོག་དམག་གི་སྟོབས་ཤུགས་ཆེན་པོས་འཇར་མན་གྱི་གོང་མ་ཧྥུ་རེ་ཏྲེ་ཁ་གཉིས་པ་
སྤ་བཀོང་སྟེ། གོང་མ་འདིས་སོག་དམག་ལ་ངོ་ཡ་བྱེད་མ་ཕོད།
བྷེ་རེའི《རོམ་གོང་མའི་རྒྱལ་ཁབ་རྒུད་པའི་ལོ་རྒྱུས》ཀྱི་འགྲེལ་བར་འདི་ལྟར་
གསུངས་འདུག “ཡོ་རོབ་ཀྱི་ལོ་རྒྱུས་སུ། སྤྱི་ལོ1241ལོའི་དཔྱིད་ཀར་སོག་དམག་གིས་ཕོ་
ལན་བཅོམ་ཞིང་ཧང་གྷ་རི་མངའ་འོག་ཏུ་བསྡུས་པ་ནི། སོག་དམག་ལ་མི་གྲངས་མང་བས་
མ་ཟད། དམག་བཀོད་ཀྱང་མཁས་པས་ཡིན་མོད། འོན་ཀྱང་འདི་ཕལ་ཆེ་བས་ཁས་ལེན་གྱི་
མེད། ཕལ་ཆེ་བས་སོག་པོ་ནི་འབྲོག་པ་དམུ་རྒོད་ཀྱི་རིགས་ཡིན་ཞིང་། སོག་དམག་གིས་མི་
གྲངས་མང་པོར་བརྟེན་ནས་ཕ་རོལ་བཅོམ་པར་འདོད་པ་དང་། སོག་པོའི་དཔུང་གིས་ཡོ་
རོབ་ཤར་མ་བཏུལ་བར་ཡང་དམག་བཀོད་མཁས་པོ་ཅི་ཡང་མེད་ཅིང༌། བླུན་པོ་གཡག་གི་
སྙིང་རྩ་ཅན་ཤ་སྟག་ལ་བརྟེན་ནས་གཡུལ་ལས་རྒྱལ་བ་སོགས་ལྟ་ཚུལ་གཟུ་བོ་མ་ཡིན་པ་སྣ་
ཚོགས་བྱུང་།”
“ཆུ་བོ་ཝེ་སེ་ཐོ་ལཱའི་སྨད་རྒྱུད་ནས་ཐྲན་སེལ་ཝེ་ནེ་ཡའི་བར་གྱི་དམག་འཁྲུག་ཏུ།
སོག་པོའི་དམག་སྤྱིས་དམག་བཀོད་བཞག་པ་གོ་རིམ་གསལ་ཞིང་། དམག་མང་གིས་དེ་
ལག་བསྟར་བྱས་པ་ནོར་འཕྱུག་མེད་ཅིང་མཐའ་འབྲས་ལེགས་པ་གཟུར་གནས་ཧ་ལས་ཤིང་
ཧང་སང་བའི་ཡུལ་ལོ། །དམག་འཁྲུག་འདི་ཡོ་རོབ་གླིང་གི་དམག་དཔོན་མཐའ་དག་གི་
བསམ་ཡུལ་ལས་འདས་པ་མ་ཟད། སྐབས་འདིའི་ཡོ་རོབ་གླིང་གི་དམག་སྡེས་དམག་འཁྲུག་
འདིའི་གཡུལ་ངོ་ཟློག་དཀའ་འོ། །སྐབས་འདིར་ཧྥུ་རེ་ཏྲེ་ཁ་གཉིས་པ་རང་ཉིད་དང་བཅས་
པའི་ཡོ་རོབ་གླིང་གི་དམག་སྤྱི་ཆེ་ཕྲ་མཐའ་དག་ནི་གཡུལ་གྱི་བྱ་བར་ཤིན་ཏུ་རྨོངས་ཤིང་།
འཐབ་ཇུས་ལ་ཤིན་ཏུ་མཁས་པའི་སུ་པུ་ཐེར་འགྲན་གྱིས་དོ་བ་གཅིག་ཀྱང་མེད། གཞན་ཡང་
སོག་དམག་ཡོ་རོབ་གླིང་དུ་མ་སླེབས་གོང་དུ། སོག་པོས་ཧང་གྷ་རི་དང་ཕོ་ལན་གྱི་ཆབ་
སྲིད་ལ་རྒྱུས་གསལ་པོ་ལོན། སོག་དམག་ལ་མྱུལ་མ་མང་བས་ཕ་རོལ་གྱི་གནས་ཚུལ་ཞིབ་མོ་
ཁོང་དུ་ཆུད་འདུག་མོད། འོན་ཀྱང་ཧང་གྷ་རི་དང་ཡེ་ཤུའི་རིང་ལུགས་པའི་རྒྱལ་ཁབ་ཀྱི་མི་
རྣམས་ཀྱིས། ཀླ་ཀློ་ལྟར་རྨོངས་ཤིང་དགྲ་སྡེའི་གནས་ཚུལ་ཅུང་ཟད་ཀྱང་མ་རྟོགས།”
སོག་དམག་ལེ་གྷ་ནེ་ཚིའི་གཡུལ་ལས་རྣམ་པར་རྒྱལ་བའི་རྗེས་ནས། སོག་པོས་ནུབ་
ཕྱོགས་སུ་དཔུང་འཇུག་བྱེད་མཚམས་བཞག། ཡུལ་འདིའི་ནུབ་ཕྱོགས་སུ་ནགས་ཚལ་དང་རི་
མང་བའི་དབང་གིས། སོག་དམག་གི་འཐབ་རྩལ་ཐོན་དཀའ་ཞིང་གདེང་ཚོད་མ་ཟིན་པས།
སོག་དམག་ཁ་ལྷོ་ཕྱོགས་སུ་འཁོར་ནས་ཧང་གྷ་རིར་ཞུགས། སྔར་སའེ་སེས་ཡ་པ། ཨ་ཝཱ་པ།
ཧོར་རྣམས་འདྲེས་པའི་མི་རྒྱུད་དག་མག་ཇཱ་པས་བཏུལ་བ་ལྟར། སོག་པོས་ཀྱང་རང་དང་
རིགས་མཐུན་པའི་མག་ཇཱ་པ་རྣམས་འདུལ་དགོས་སྙམ་སྟེ། ཧང་གྷ་རིའི་ཐང་ཆེན་པོར་སྒར་
བཏབ་ནས་བསྡད། སོག་དམག་གིས་ཀྱང་དུས་རབས་ལྔ་པའི་ཧོར་དང་། དུས་རབས་བདུན་
པ་དང་བརྒྱད་པའི་ཨ་ཝཱ་པ་དང༌། དུས་རབས་དགུ་པའི་ཧང་གྷ་རི་པ་ལྟར་ནུབ་ཕྱོགས་སམ་
ལྷོ་ཕྱོགས་སུ་དཔུང་འཇུག་བྱེད་ཐག་ཆོད་ཡིན་ཡང་། སྐབས་འདིར་རྒྱལ་པོ་ཨོ་གོ་ཏའི་གློ་
བུར་ཚེ་ལས་འདས་ཤིང༌། སྤྱི་ལོ1242ལོར་རྒྱལ་སྲིད་སུ་ལ་གཏད་སྐོར་ལ་རྩོད་གཞི་ཆེན་པོ་
བྱུང་བས། སོག་དམག་རོ་མེ་ནེ་ཡ་དང་ཧང་གྷ་རིའི་ཡུལ་བརྒྱུད་ནས་ཤར་ཕྱོགས་སུ་ཕྱིར་
ལོག་དགོས་བྱུང༌།
འདིའི་རྗེས་སུ་སོག་པོས་ཨེ་ཞ་ཡའི་ཡུལ་གྲུ་རྣམས་ལ་དཔུང་འཇུག་བྱས། དུས་རབས་
བཅུ་གསུམ་པའི་དཀྱིལ་ཙམ་དུ། སོག་པོས་ཀྲུང་གོའི་སུང་རྒྱལ་རབས་མངའ་འོག་ཏུ་བསྡུས།
སྤྱི་ལོ1251ལོར། མོང་གོལ་ཧན་གྱིས་རྒྱལ་སྲིད་བཟུང་སྟེ། རང་གི་ནུ་བོ་སེ་ཆེན་ཀྲུང་གོའི་
སྲིད་དོན་བདག་གཉེར་བྱེད་པོར་བསྐོས། སྤྱི་ལོ1279ལོར། སེ་ཆེན་གྱིས་ཀྲུང་གོ་གོང་བུ་
གཅིག་ཏུ་བསྒྲིལ་ནས་དབང་བསྒྱུར་ཏེ། རྒྱལ་ཁབ་ཀྱི་མིང་ལ་ཡོན་ཞེས་བཏགས། དེ་ནས་སྤྱི་
ལོ1368ལོའི་རིང་ལ་ཀྲུང་གོར་ཡོན་རྒྱལ་རབས་ཀྱིས་དབང་བསྒྱུར། སོག་པོས་སུང་དམག་
གི་ལྷག་མ་རྣམས་རེ་རེ་བཞིན་འཇོམས་བཞིན་པའི་སྐབས་དེར། མོང་གོལ་ཧན་གྱི་ནུ་བོ་ཧུ་
ལ་ཧུ་ཞེས་པས་སོག་དམག་གཏོས་ཆེན་པོ་དྲངས་ནས་པར་སིག་དང་སེ་རེ་ཡ་ལ་འཐབས།
སོག་པོ་རྣམས་ཁ་ཆེའི་ཆོས་ལ་ཤིན་ཏུ་སྡང་བས། སོག་དམག་གིས་གྲོང་ཁྱེར་བྷ་གྷ་དྷ་ལོན་
རྗེས་དེའི་མི་སེར་གྲངས་མེད་པ་བསད་པ་དང་། གནའ་བོའི་མེ་སེ་བྷི་ཐེ་མེ་ཡའི་ཐང་མོ་
ཆེར་མི་འབོར་འཕེལ་ཞིང་འབྱོར་པ་རྒྱས་པའི་རྩ་བ་སྟེ། གནའ་བོའི་སུ་མེ་རེ་ཡ་པས་ལེགས་
པར་བཟོས་པའི་ཡུར་ཆུའི་རྐ་བཟང་པོ་མཐའ་ཡས་པ་ཡོད་པ་མཐའ་དག་ཀྱང་རྩ་བརླག་ཏུ་
བཏང༌། དུས་དེའི་ཚེ་ནས་མེ་སེ་བྷི་ཐེ་མེ་ཡའི་ཐང་ཆེན་ས་རྒོད་དུ་གྱུར་ཅིང་། ཕྱོགས་ཐམས་
ཅད་གྱང་རོ་དང་བྱེ་མས་གང་སྟེ། ད་ལྟའང་སྔར་བཞིན་མི་མེད་ཐང་སྟོང་དུ་ལུས་ཡོད་པ་
འདིའོ། །སྤྱི་ལོ1260ལོར། ཕཱ་ལེ་སི་ཐན་ཡུལ་དུ་ཧུ་ལ་ཧུའི་སོག་དམག་ཁ་ཆེ་པའི་དཔུང་ལ་
ཐུག་ཅིང་གཡུལ་བསྲེས་ཏེ།སོག་དམག་རབ་ཏུ་ཕམ་པས་ཧུ་ལ་ཧུས་ཨེ་ཇིབ་འདུལ་མ་ཐུབ།
སོག་དམག་ཁ་ཆེ་པའི་དམག་དང་འཐབས་ནས་སྟོབས་ཤུགས་རིམ་གྱིས་ཉམས་ཏེ།
མོང་གོལ་ཧན་གྱི་ལུང་གིས་བསྒྱུར་བའི་སོག་པོའི་རྒྱལ་ཁམས་ཆེན་པོ་སིལ་བུར་ཐོར། ཤར་
ཕྱོགས་ཀྱི་སོག་པོ་རྣམས་ནང་པའི་ཆོས་འབངས་སུ་གྱུར་ཅིང༌། ནུབ་ཕྱོགས་ཀྱི་སོག་པོ་རྣམས་
རིམ་གྱིས་ཁ་ཆེའི་ཆོས་ལ་དད་པར་གྱུར། སྤྱི་ལོ1368ལོར། ཀྲུང་གོས་ཡོན་རྒྱལ་རབས་ཀྱི་སྲིད་
དབང་བསྣུབས་ནས་མིང་རྒྱལ་རབས་བཙུགས། མིང་རྒྱལ་རབས་ནི་སྤྱི་ལོ1644ལོར་བསྣུབས།
ཨུ་རུ་སུ་པས་སོག་པོའི་རྒྱལ་པོ་ལ་སྔར་མུས་བཞིན་དཔྱ་ཁྲལ་འཇལ། སྤྱི་ལོ1480ལོར་མོ་སེ་
ཁོའི་གུང་ཆེན་པོས་སོག་པོར་ངོ་ལོག་སྟེ། ཉེ་རབས་ཀྱི་ཨུ་རུ་སུའི་རྨང་གཞི་བཏིང་།
དུས་རབས་བཅུ་བཞི་པར། ཐེ་མུར་གྱིས་སོག་པོར་དབང་བསྒྱུར་ཏེ། སོག་པོའི་མངའ་
ཐང་རེ་ཞིག་ཕྱིར་གསོས། ཐེ་མུར་ནི་ཇིང་གིར་རྒྱལ་པོའི་རྒྱུད་པ་ཡིན། འདིས་སྤྱི་ལོ1369ལོར་
ཨེ་ཞ་ཡ་དབུས་མར་རྒྱལ་ཁབ་བཙུགས། ཐེ་མུར་གྱིས་མངའ་ཁོངས་ཀྱི་མཐའ་མཚམས་སེ་
རེ་ཡ་ནས་རྒྱ་གར་གྱི་ལྡི་ལིའི་བར་ལ་གཏུགས། སོག་པོའི་རྒྱལ་པོ་རིམ་བྱོན་ལས། ཐེ་མུར་
ནི་གདུག་རྩུབ་ཤིན་ཏུ་ཆེ་བའི་རྒྱལ་པོ་ཞིག་ཡིན། ཐེ་མུར་འདས་མ་ཐག་ཁོའི་རྒྱལ་ཁབ་
ཀྱང་སིལ་བུར་ཐོར། ཐེ་མུར་གྱི་རུས་ལས་པཱ་པར་ཞེས་པ་ཞིག་བྱུང༌། འདིའི་དཔུང་གིས་མེ་
མདའ་དང་མེ་སྒྱོགས་སོགས་མཚོན་ཆ་ནུས་པ་ཅན་སྤྱད་ནས། སྤྱི་ལོ1505ལོར་རྒྱ་གར་གྱི་
ཐང་གཞོངས་ཆེན་པོའི་ཡུལ་གྲུ་ཀུན་དབང་དུ་བསྡུས། རྗེས་སུ་དེའི་ཚ་བོ་ཨག་པར(སྤྱི་
ལོ1556ལོ—སྤྱི་ལོ1605ལོ)ཞེས་པས་རྒྱ་གར་ཧྲིལ་པོ་དབང་དུ་བསྡུས། ཨ་རབ་པས་སོག་
པོའི་རྒྱལ་རབས་འདི་ལ་མོང་གོལ་རྒྱལ་རབས་ཟེར།རྒྱལ་ས་ལྡི་ལིར་བྱས།རྒྱལ་རབས་འདིས་
དུས་རབས་བཅོ་བརྒྱད་པའི་བར་ལ་རྒྱ་གར་ཧྲིལ་པོར་དབང་བསྒྱུར།
དུས་རབས་བཅུ་གསུམ་པར། ཨེ་ཞ་ཡ་དབུས་མར་སོག་དམག་ཐོག་མར་སླེབས་
སྐབས། ཨོ་སི་མན་ཏུ་རུ་ཁ་ཞེས་པའི་ཏུ་རུ་ཁའི་རིགས་ཤིག་ཡོད་པ་དེ། སོག་པོས་ཨེ་ཞ་
ཡ་མའེ་ཎའི་ཡུལ་དུ་བསྐྲད། ཨོ་སི་མན་ཏུ་རུ་ཁ་པ་རྣམས་ཨེ་ཞ་ཡ་མའེ་ཎའི་ཡུལ་དུ་རྟིང་
ཚུགས་ནས་མངའ་ཁོངས་བསྐྱེད། འདི་ཚོས་དྷཱ་དྷ་ནེ་ཨོལ་སི་མཚོ་འགག་བརྒྱུད་ནས་དཔུང་
དྲངས་ཏེ། རིམ་གྱིས་མཱ་སི་དྷུ་ནེ་ཡ།བྷོ་གྷེ་རེ་ཡ། ས་བྷི་ཡ་ལ་ཞུགས།མཐར་ཁན་སི་ཐན་ཐེ་ནོ་
ཕོལ་གྱི་ཕྱོགས་བཞིའི་ཡུལ་གྲུ་མཐའ་དག་ཨོ་སི་མན་ཏུ་རུ་ཁ་པའི་མངའ་འོག་ཏུ་ཤོར་བས།
ཁན་སི་ཐན་ཐེ་ནོ་ཕོལ་ནི་མཚོ་དཀྱིལ་གྱི་གླིང་ཕྲན་བཞིན་གཅིག་པུར་ལུས། སྤྱི་ལོ1453ལོར།
ཨོ་སི་མན་གོང་མའི་རྒྱལ་ཁབ་ཀྱི་གོང་མ་མུ་ཧམ་མེ་དྷ་གཉིས་པས་དཔུང་དྲངས་ཏེ། ཡོ་
རོབ་གླིང་གི་ཕྱོགས་ནས་ཁན་སི་ཐན་ཐེ་ནོ་ཕོལ་ལ་མེ་སྒྱོགས་འཕངས་ནས་རྒོལ་བ་དྲག་པོ་
བྱས་ནས། ཁན་སི་ཐན་ཐེ་ནོ་ཕོལ་མངའ་འོག་ཏུ་བསྡུས། ཁན་སི་ཐན་ཐེ་ནོ་ཕོལ་ཁ་ཆེ་པའི་
ལག་ཏུ་ཤོར་བ་འདིས། ཡོ་རོབ་གླིང་དུ་རྒྱ་གྲམ་དམག་བསགས་ནས་རྒོལ་བ་བྱ་དགོས་པའི་
འབོད་སྐུལ་ཆེན་པོ་ཡང་ཡང་བྱུང་ཡང༌། རྒྱ་གྲམ་དམག་གི་དུས་རབས་ནི་སྔར་ནས་འདས་
ཟིན་པས། འབོད་སྐུལ་ལ་རྗེས་སུ་ཡི་རང་དང་དང་ལེན་བྱེད་མཁན་མ་བྱུང་།
དུས་རབས་བཅུ་དྲུག་པར། ཨོ་སི་མན་གྱི་རྒྱལ་པོ་ཚོས་ཧང་གྷ་རི། ཨེ་ཇིབ། བྷ་གྷ་དྷ།
ཨ་ཧྥེ་རི་ཁ་གླིང་བྱང་མའི་ཡུལ་ཕལ་ཆེ་བ་མངའ་འོག་ཏུ་བཅུག་ཅིང༌། ཁོ་ཚོའི་དམག་གྲུས་
ས་དབུས་རྒྱ་མཚོར་དབང་བསྒྱུར། སྐབས་འདིར་ཝེ་ཡེ་ནཱ་ཡང་ཨོ་སི་མན་གྱི་མངའ་འོག་ཏུ་
འཆོར་ལ་ཁད་པ་བྱས་ཤིང་། རོམ་གོང་མས་ཀྱང་ཨོ་སི་མན་ལ་བླ་སྐྱེས་མི་འབུལ་ཀ་མེད་
བྱུང་། དུས་རབ་བཅོ་ལྔ་པར་ཡེ་ཤུའི་རིང་ལུགས་པའི་རྒྱལ་ཁམས་ཉམས་པ་འགེབས་བྱེད་
དུ། སྤྱི་ལོ1480ལོར་མོ་སེ་ཁོ་གུང་གི་རྒྱལ་ཁབ་རང་བཙན་བྱས་པ་དང་། ཡེ་ཤུའི་ཆོས་པས་སི་
ཕེན་རིམ་གྱིས་ཕྱིར་ཕྲོགས་པ་ཙམ་མ་གཏོགས་མེད། སྤྱི་ལོ1492ལོར། སི་ཕེན་ཕྱེད་གླིང་གི་ཁ་
ཆེའི་རྒྱལ་ཁབ་མཐའ་མ་གྷེ་ར་ནཱ་དྷ་ནི། ཨ་རཱ་གྷོན་གྱི་རྒྱལ་པོ་ཧྥ་དྷེ་ནན་དང་འདིའི་བཙུན་
མོའམ་ཁཱ་སེ་ཏིས་འོལ་རྒྱལ་ཁབ་ཀྱི་རྒྱལ་མོ་ཨི་ཟ་བྷེལ་ལཱས་དབང་དུ་བསྡུས།
སྤྱི་ལོ1571ལོར། ལེ་ཕན་ཐོའི་མཚོ་ཁུག་གི་དམག་འཁྲུག་ཏུ། ཡེ་ཤུའི་རིང་ལུགས་པས་
ཨོ་སི་མན་ཆམ་ལ་ཕབ་ཅིང་དེའི་ཁེངས་པ་བསྙིལ་ཏེ། ཡེ་ཤུའི་རིང་ལུགས་པར་ས་དབུས་རྒྱ་
མཚོའི་མངའ་དབང་ཕྱིར་ཐོབ།

ལེའུ་ཞེ་དགུ་པ། ཡོ་རོབ་གླིང་པའི་རིག་སྟོབས་སླར་གསོ་བྱུང་ཚུལ།

དུས་རབས་བཅུ་གཉིས་པར། ཡོ་རོབ་གླིང་པར་ཤེས་བྱར་ཞིབ་འཇུག་བྱེད་པའི་སྤོབས་
པ་དང་ནུས་ཤུགས་རྒྱས་ཤིང་། སྔོན་གྱི་གྷི་རེ་སིའི་ཚན་རིག་ལ་ཞིབ་འཇུག་བྱེད་སྲོལ་དང༌།
ཨི་ཐ་ལིའི་ལོ་ཁེར་ཞེ་ཡ་སིའི་བསམ་གཞིག་བྱེད་སྲོལ་ལ་སློབ་སྦྱོང་བྱེད་འདོད་ཀྱི་བློ་སྐྱེས། ཡོ་
རོབ་གླིང་པར་རིག་སྟོབས་ཕྱིར་སོས་པར་རྒྱུ་རྐྱེན་སྣ་ཚོགས་ཡོད་ཀྱང༌།སྐབས་འདིར་ཡོ་རོབ་
གླིང་པའི་མི་སྒེར་བར་ཁེར་འཐབ་བྱེད་སྲོལ་དེ་བཀག་པ་དང་། ཁྱད་པར་རྒྱ་གྲམ་དམག་
ཤར་འཇུག་གི་འཁྲུག་པ་ཞི་བས། མི་རྣམས་སེམས་བདེ་ཞིང་འཚོ་བ་སྐྱིད་པ་དང༌། རྒྱ་གྲམ་
དམག་ཤར་ཕྱོགས་སུ་ལན་མང་པོ་བསྐྱོད་པས་མིའི་བསམ་བློར་འགྱུར་བ་ཆེན་པོ་བྱུང་
སོགས་ནི། ཡོ་རོབ་གླིང་པའི་རིག་སྟོབས་ཉམས་པ་ཕྱིར་གསོ་བྱེད་ཀྱི་སྔོན་འགྲོའི་ཆ་རྐྱེན་གཙོ་
བོ་དག་ཡིན། གཞན་ཡང༌། ཚོང་ལས་ཉིན་རེ་བཞིན་དར་ཞིང་རྒྱས་པ་དང་། གྲོང་ཁྱེར་པར་
བདེ་བ་དང་སོས་དལ་བའི་གོ་སྐབས་བྱུང་བ་དང༌། ཆོས་ཚོགས་ཀྱི་སློབ་གསོའི་
མཐོ་རུ་ཕྱིན་ཏེ། མི་སེར་དཀྱུས་མ་ལའང་ཆོས་ཚོགས་ཀྱི་སློབ་གསོའི་སྐལ་བ་ཐོབ་པ་སོགས་
ཀྱང་ཡོ་རོབ་གླིང་པའི་བསམ་བློར་འགྱུར་བ་འབྱུང་བའི་རྒྱུ་རྐྱེན་ཡིན།
དུས་རབས་བཅུ་གསུམ་པ་དང་བཅུ་བཞི་པར། གྲོང་ཁྱེར་རང་བཙན་དང་རང་
བཙན་ཆ་མཐུན་ཐོབ་པའི་ལན་དྷན། ཝེ་ནེ་སི། ཨན་ཐ་ཝ་ཕུ། ཧམ་བྷག ཝེ་སེ་བྷེ། ནེའུ་རེམ་
བྷག། ཕཱ་རེ་སི། ནོ་ཝུ་གྷོ་རོ་ཐ། བྷ་གྷན། ཧྥུ་ལོ་རེན་སི། བྷུ་རུ་གཞའ་སི། རྗེ་ནོ་ཝ་སོགས་ལ་
འཕེལ་རྒྱས་ཆེན་པོ་བྱུང་། གྲོང་ཁྱེར་འདི་དག་ལ་ཚོང་འདུས་ཤིན་ཏུ་ཆེ་བར་བརྟེན། ལྟ་སྐོར་
དང་ཚོང་དོན་དུ་འོང་བའི་འགྲུལ་པ་ཧ་ཅང་མང་བས། བསམ་གཞིག་དང་བགྲོ་གླེང་གི་
བྱེད་སྒོའང་ཤིན་ཏུ་འཕེལ། ཆོས་རྗེ་དང་རྒྱལ་པོས་དབང་ཆ་བརྩད། ཆོས་ཚོགས་ཀྱིས་རང་
ལས་ཐ་དད་དུ་གྱུར་པའི་གྲུབ་མཐར་ཞུགས་པའི་ཆོས་པར་མནར་གཅོད་ཚད་མེད་བཏང་
བས་མི་རྣམས་ཀྱི་ཞེན་པ་བསློགས་ཏེ། ཡེ་ཤུའི་ཆོས་དང་ཆོས་ཚོགས་ལ་དོགས་པ་སྐྱེས་ཤིང་
གུས་པ་ལྷོད།
ཨ་རབ་པས་ཡོ་རོབ་གླིང་པར་ཨ་རེ་སི་ཐོ་ཐོལ་གྱི་གསུང་རྩོམ་ལྟ་འདོད་ཀྱི་སྤྲོ་བ་
ཇི་ལྟར་བསྐྱེད་པ་དང༌། ཧྥུ་རེ་ཏྲེ་ཁ་གཉིས་པས་ཡོ་རོབ་མགོ་མཁྲེགས་རྣམས་ལ་ཨ་རབ་
ཀྱི་ཚན་རིག་དང་མཚན་ཉིད་རིག་པར་མོས་པ་ཇི་ལྟར་བསྐྱེད་ཚུལ་ལེའུ་གོང་མ་དག་ཏུ་
བཤད་ཟིན། ཡ་ཧུ་དཱ་པས་ཆོས་ཚོགས་ཀྱི་དབང་ཆར་དོགས་སློང་ཆེན་པོ་བྱས་པས། ཡོ་རོབ་
གླིང་པའི་རིག་སྟོབས་ཕྱིར་གསོ་བར་བྱས་རྗེས་ཆེ་ཤོས་ནི་ཡ་ཧུ་དཱ་པ་རྣམས་ཡིན། གཞན་
ཡང་གསེར་འདུལ་རྣམས་ཀྱི་གསང་བའི་ཞིབ་འཇུག་བྱེད་ཐབས་ཡ་མཚན་པོ་དེའང་རྒྱ་ཆེར་
སྤེལ་བས། མི་རྣམས་གསང་སྟབས་ཀྱིས་ཚོད་ལྟའི་ལས་ལ་ཞུགས་ནས་དཔྱད་འབྲས་ཕུན་
སུམ་ཚོགས་པ་བྱུང་།
དུས་འདིའི་སྐབས་སུ། མཐོ་རིམ་སློབ་གསོའི་སྐལ་བ་ཐོབ་པའི་མཁས་པ་རང་ཚུགས་
ཅན་རྣམས་ལ་རྣམ་དཔྱོད་ཀྱི་རྩལ་རྫོགས་པ་མ་ཟད། ཐ་ན་མི་སེར་དཀྱུས་མ་རྣམས་ཀྱང་
རྨོངས་པའི་གཉིད་སྟུག་པོ་ལས་སད་པ་ནི། མིའི་རིགས་སུ་སྔར་བྱུང་མ་མྱོང་བའི་གནས་
ཚུལ་བཟང་པོའོ། །ཆོས་ཚོགས་ཀྱིས་མནར་གཅོད་དང་བཀག་འགོག་ཅི་རིགས་བྱས་ཀྱང་།
ཡེ་ཤུའི་བསྟན་པ་དར་ཡུལ་ག་ལ་བ་དེའི་མི་རྣམས་ལ་བློ་གྲོས་ཀྱི་སྟོབས་རྒྱས་ཤིང་། མིའི་བློ་
གྲོས་ཆེན་པོས་མི་དང་བསླུ་བ་མེད་པའི་ལྷ་ཆེན་པོའི་བར་གཞན་བརྒྱུད་མ་དགོས་པར་ཐད་
ཀར་སྦྲེལ་ཐུབ་པ་བྱུང༌། དེར་བརྟེན་སྐབས་དེའི་སྐྱེ་བོ་མཐའ་དག་ལ་བླ་མ་ལས་སྣེ་དང་ཆོས་
ལུགས་ལྟ་གྲུབ། ཁམས་ཀྱི་རྒྱལ་པོ་རྣམས་ལ་རང་ཉིད་ཀྱི་ལྟ་ཚུལ་བརྗོད་པའི་སྤོབས་པ་རྒྱས།
དུས་རབས་བཅུ་གཅིག་པར། ཡོ་རོབ་གླིང་དུ་མཚན་ཉིད་རིག་པ་བགྲོ་གླེང་བྱེད་པའི་
སྲོལ་དར། ཕཱ་རེ་སི། ཨོ་ཁ་སེ་ཧྥ་དྷ། བྷོ་ལོག་ནཱ་དང་དབུས་འགྱུར་གྲོང་ཁྱེར་འགའ་ལ། སློབ་
གྲྭ་ཆེན་མོ་ཕུལ་དུ་བྱུང་བ་དང་དར་འཕེལ་མྱུར་བ་མང་པོ་བྱུང༌། དུས་རབས་བར་མའི་
སྐབས་སུ། རྩོད་གྲྭ་དག་ལ་རིགས་པ་སྨྲ་བ་མང་དུ་བྱུང་སྟེ། ཐ་སྙད་ཀྱི་གོ་དོན་དང་རིན་ཐང་
ལ་དོགས་སློང་དང་བགྲོ་གླེང་མང་དུ་བྱས་པས། འདིས་བསམ་བློའི་འཁྲུལ་བ་སེལ་བའི་ཚན་
རིག་གི་་དུས་རབས་འོང་བར་རྨང་གཞི་བཟང་པོ་བཏིང༌། རོ་རྗེ་བྷེ་ཁེན (སྤྱི་ལོ1210ལོ—སྤྱི་
ལོ1293ལོ) ནི་ཨོ་ཁ་སེ་ཧྥ་དྷ་སློབ་གྲྭ་ཆེན་མོའི་ཧྥུ་རན་སེ་སི་ཁོའི་རིང་ལུགས་པའི་བཙུན་
པ་ཞིག་ཡིན། རོ་རྗེ་བྷེ་ཁེན་གྱིས་དེང་རབས་ཚོད་ལྟའི་ཚན་རིག་གི་སྲོལ་ཕྱེ་བས། ཨ་རེ་སི་ཐོ་
ཐོལ་གཉིས་པར་གྲགས།
རོ་རྗེ་བྷེ་ཁེན་གྱིས། སྐབས་འདིའི་རྨོངས་པའི་བསམ་སྦྱོར་མཐའ་དག་རབ་ཏུ་བཀག་
ཅིང༌། དུས་སྐབས་འདི་མུན་པའི་བསྐལ་པ་རེད་ཅེས་ཟུར་ཟ་བྱས། དུས་སྐབས་དེ་འདྲར་
བྷེ་ཁེན་ལ་སྨྲ་བའི་སྤོབས་པ་འདི་འདྲ་ཡོད་པ་ནི་ཧ་ལས་པའི་གནས་སོ། །དེང་སང་མིར་
སྨྲ་བརྗོད་རང་དབང་ཡོད་པས། འཇིག་རྟེན་ཁམས་ཀྱི་མི་ཀུན་བླུན་པོ་དང༌། འཇིག་རྟེན་
ཁམས་ཀྱི་ཐབས་ཤེས་ཀུན་བྱིས་བློ་ཙམ་རེད་ཅེས་དང་། ཆོས་ལུགས་ཀྱི་ལྟ་གྲུབ་ཐམས་ཅད་
བྱིས་བློའི་འོལ་ཚོད་ཙམ་ལས་མ་འདས་ཞེས་སྨད་ནའང་སྲོག་ཉེན་ཅི་ཡང་མེད། ཡིན་ན་
ཡང་དུས་རབས་བར་མར་མཚོན་ན། དམར་གསོད། མུ་གེ། ནད་ཡམས་ཀྱི་འཇིགས་པ་ངེས་
མེད་དུ་འབྱུང་བས། ཐམས་ཅད་ཀྱིས་རང་གི་སྐྱབས་གནས་དེ་སྐྱོན་ཀུན་བྲལ་དང་ཡོན་
ཏན་ཀུན་ལྡན་དུ་འདོད་ཅིང་ཧ་ཅང་དད་པས། རང་གི་དད་ཡུལ་ལ་རྒོལ་བ་བྱེད་མཁན་
མཐའ་དག་ལ་ཤིན་ཏུ་འཁོན་ཞིང་སྡང་བར་བྱེད་དོ། ། རོ་རྗེ་བྷེ་ཁེན་གྱི་གསུང་ནི་སྐབས་
འདིའི་མཚན་མོའི་མཁའ་དབྱིངས་སུ་གློ་བུར་འགྱུས་པའི་གློག་དམར་དང་འདྲ་བར། སྐབས་
འདིའི་བླུན་རྨོངས་ཀྱི་བསམ་སྦྱོར་སྣ་ཚོགས་ལ་སུན་འབྱིན་དྲག་པོ་བྱས་ཤིང༌། མིའི་རིགས་
ཀྱི་ཤེས་བྱའི་རིག་གནས་ཕུན་སུམ་ཇེ་ཚོགས་སུ་གཏོང་བར་བློ་གྲོས་ཀྱི་སྒོ་འཕར་ཡངས་པོར་
ཕྱེ། གནའ་བོར་ཨ་རེ་སི་ཐོ་ཐོལ་གྱིས་རང་གི་ལྟ་བ་སྤེལ་བ་ལྟར། རོ་རྗེ་བྷེ་ཁེན་གྱིས་ཀྱང་
ཤེས་ཡོན་གསོག་འཇོག་དང་ཚན་རིག་ཚོད་ལྟ་བྱ་དགོས་ཚུལ་གྱི་གཞེན་སྐུལ་བྱས་ཏེ། ཀུན་
ལ“ཚོད་ལྟ་བྱོས།ཚོད་ལྟ་བྱོས།” ཞེས་ཡང་ཡང་བསྐུལ།
རོ་རྗེ་བྷེ་ཁེན་གྱིས་ཨ་རེ་སི་ཐོ་ཐོལ་ལའང་དགག་པ་གཏོང་ཞིང༌། སྔོན་བྱོན་མཁས་
པར་རྨོངས་དད་ཡེ་ནས་མི་བྱེད། ཁོང་གིས་ཨ་རེ་སི་ཐོ་ཐོལ་ལ་དགག་པ་གཏོང་བའི་རྒྱུ་
མཚན་ནི། སྐབས་འདིར་མི་རྣམས་ཀྱིས་སྐབས་དོན་དངོས་ཡོད་གནས་ཚུལ་ལ་དཔྱོད་མ་
ཕོད་པར། རང་ཁྱིམ་དུ་བསྡད་ནས་ཨ་རེ་སི་ཐོ་ཐོལ་གྱི་གསུང་རྩོམ་ལཱ་ཐེན་ཡི་གེའི་འགྱུར་
མ་དག་པ་ཞིག་ཡོད་པ་དེ་ཁོ་ནར་དཔྱད་ནས་དུས་འདའ་བར་བྱས་པས་སོ། །རོ་རྗེ་བྷེ་ཁེན་
གྱིས “ཨ་རེ་སི་ཐོ་ཐོལ་གྱི་གསུང་ཀློག་པ་ནི། ང་ཚོར་འཁྲུལ་བ་དང་གཏི་མུག་སྐྱེད་བྱེད་
དང༌། མི་ཚེ་ཆུད་ཟོས་སུ་གཏོང་བའི་རྒྱུ་ལས་མ་འདས་པས། གལ་སྲིད་ང་ལ་དབང་ཞིག་
བྱིན་ན། ངས་ཁོང་གི་བརྩམས་ཆོས་མཐའ་དག་མེར་བསྲེག་ཐག་ཆོད་ཡིན།” ཞེས་གསུངས།
གལ་སྲིད་ཨ་རེ་སི་ཐོ་ཐོལ་འདས་ལོག་བྱུང་ནས་དེང་གི་ཆར་ཡང་སྐུ་བཞུགས་ན། ཁོང་གིས་
མི་རྣམས་ཀྱིས་རང་གི་བརྩམས་ཆོས་ལ་རྨོངས་དད་བྱེད་པ་ལས་ལྟ་ཀློག་མི་བྱེད་པ་དང་།
ད་དུང་ཡང་རོ་རྗེ་བྷེ་ཁེན་གྱིས་གསུངས་པའི་ལཱ་ཐེན་ཡི་གེའི་འགྱུར་མ་དག་པ་དེ་སྤྱོད་
བཞིན་ཡོད་པ་མཐོང་བར་འགྱུར་ཞིང༌། རོ་རྗེ་བྷེ་ཁེན་གྱི་གསུང་ལ་ཨ་རེ་སི་ཐོ་ཐོལ་ཤིན་ཏུ་
འཐད་ཅིང་མོས་པ་གདོན་མི་ཟའོ། །
རོ་རྗེ་བྷེ་ཁེན་གྱིས། བཙོན་དུ་འཇུག་པ་སོགས་རྐྱེན་ངན་སྣ་ཚོགས་རང་ཐོག་ཏུ་མི་
འོང་བའི་ཐབས་སུ། རང་གི་ལྟ་བ་ངོ་མ་སྦས་ནས་ཕྱི་ཚུལ་དུ་སྲོལ་རྒྱུན་གྱི་ལྟ་བ་ལ་བསྟུན་ཅི་
ཐུབ་བྱས་མོད། འོན་ཀྱང་ཁོང་གིས་བརྩམས་ཆོས་སུ་ལན་གཅིག་མ་ཡིན་པར “འཇིག་རྟེན་
འདིའི་འཕེལ་རྒྱས་ལ་ལྟོས་དང༌། དབང་ཆ་དང་ལུང་ཚིག་གི་འཆིང་བ་ལས་གྲོལ་བར་གྱིས་
ཤིག” ཅེས་འབོད་སྐུལ་བྱས་ཡོད། རོ་རྗེ་བྷེ་ཁེན་གྱིས་མིའི་མ་རིག་པའི་རྩ་བ་ནི་རྣམ་གྲངས་
བཞིར་བསྡུས་ནས་བཀག་ཡོད། ཁོང་གིས་དབང་ཆ་ལ་བཀུར་ཐལ་བ། སྲོལ་རྙིང་མཁྲེགས་
འཛིན་བྱེད་པ། མང་ཚོགས་ཀྱི་རྨོངས་པའི་བློ། ང་རྒྱལ་ཚུལ་འཆོས་བྱས་ནས་སློབ་གཉེར་བྱེད་
འདོད་མེད་པའི་རང་གཤིས་ངན་པ་རྣམས་མ་རིག་པའི་རྩ་བ་བཞི་ཡིན་པས། ཅིས་ཀྱང་
སྤང་དགོས་པར་གསུངས། རོ་རྗེ་བྷེ་ཁེན་གྱིས་སྐྱོན་འདི་དག་སྤོང་ཐུབ་ན། “མ་འོངས་པར་
མཉན་པའི་ཚབ་ཏུ་འཕྲུལ་འཁོར་གྱིས་བསྐུལ་པའི་གྲུ་གཟིངས་ཆེན་པོ་ཞིག་ཀྱང་འབྱུང་སྲིད།
གྲུ་གཟིངས་འདི་མི་གཅིག་གིས་ཁ་ལོ་བསྒྱུར་ནས་རྒྱ་མཚོ་ཆེན་པོར་བསྐྱོད་ཅིང༌། སྔོན་གྱི་
མཉན་པ་མང་པོས་སྐྱ་བས་བསྐུལ་བའི་གྲུ་གཟིངས་དང་བསྡུར་ན། འཕྲུལ་གྱི་གྲུ་གཟིངས་
འདི་ལྡབ་འགྱུར་གྱིས་མགྱོགས། གཞན་ཡང༌།འཕྲུལ་ཤུགས་ཀྱིས་འདྲེན་པའི་འཁོར་ལོ་བཟོས་
ཏེ་ཕྱུགས་བསྟེན་མི་དགོས་པར་འགྱུར་ཞིང༌། གནའ་བོའི་འཐབ་འཁོར་ཟོར་བ་ཅན་དེའང་
ཕྱིས་ནས་གཡུལ་ངོར་སྤྱོད་མི་དགོས་པའི་དུས་ཤིག་ཀྱང་འོང་། མ་འོངས་པར་གནམ་ལ་
འཕུར་བའི་འཕྲུལ་འཁོར་ཞིག་བྱུང་ནས། མི་གཅིག་གིས་དེ་ཁ་ལོ་བསྒྱུར་ཏེ། མིས་བཟོས་པའི་
གཤོག་པ་བསྐྱོད་ནས་ནམ་མཁའི་དབྱིངས་སུ་བྱ་ལྟར་ཅི་དགར་འཕུར་ཐུབ་པའི་དུས་ཤིག་
ཀྱང་འོང་།” ཞེས་སྟོབས་ཤུགས་རབ་ཏུ་རྒྱས་པའི་འཇིག་རྟེན་གསར་པ་ཞིག་བསྐྲུན་ཐུབ་
པར་གསུངས།
རོ་རྗེ་བྷེ་ཁེན་གྱིས་དུས་རབས་བཅུ་གསུམ་པའི་སྐབས་ནས་འདི་ལྟར་གསུངས་ཡོད་
མོད་། འོན་ཀྱང་བྱ་བའི་རྐྱེན་སྣ་ཚོགས་ཀྱིས་རབ་ཏུ་བསྒྲིབས་པའི་ནུས་ཤུགས་ཆེན་པོ་དང་
དགེ་མཚན་ཆེན་པོ་དེ་དག་ནི། ལོ་ངོ་སུམ་བརྒྱའི་རྗེས་ནས་མ་གཏོགས་ཞིབ་འཇུག་རྩར་
གཅོད་དང་སྔོག་འདོན་བྱེད་མ་ཐུབ། འོན་ཀྱང་རོ་རྗེ་བྷེ་ཁེན་གྱིས་སྔ་མོ་ནས་གསལ་པོར་
མཁྱེན་ཡོད་དོ།།
ཨ་རབ་པས་ཡོ་རོབ་གླིང་པར་མཚན་ཉིད་རིག་པ་དང་གསེར་འདུལ་བའི་ལག་རྩལ་
བསླབས་པ་མ་ཟད། ཤོག་བུ་བཟོ་ཐབས་ཀྱང་བསླབས། ཤོག་བུ་བཟོ་བའི་ལག་རྩལ་རྒྱ་ཆེར་
དར་བ་ནི། ཡོ་རོབ་པའི་རིག་སྟོབས་རྒྱས་པའི་སྔོན་འགྲོའི་ཆ་རྐྱེན་དུ་བརྩིས་ཆོགཤོག་བུ་ནི་
མ་གཞིར་ཀྲུང་གོས་གསར་གཏོད་བྱས་པ་ཡིན། ཀྲུང་གོས་སྤྱི་ལོའི་སྔོན་གྱི་དུས་རབས་གཉིས་
པ་ཙམ་ནས་ཤོག་བུ་བཟོ་ཤེས། སྤྱི་ལོ751ལོར། ཀྲུང་གོའི་རྒྱལ་པོས་ཨ་རབ་ལ་དཔུང་དྲངས་
པ་གཡུལ་དུ་ཕམ་སྟེ། ཀྲུང་གོའི་བཟུང་དམག་ཏུ་ཤོག་བུ་བཟོ་མཁན་ཡོད་པས། ཨ་རབ་པས་
དེ་དག་ལས་ཤོག་བུ་བཟོ་རྩལ་བསླབས་པར་མངོན། ཨ་རབ་པས་དུས་རབས་དགུ་པར་ཤོག་
བུར་བྲིས་པའི་ཡིག་རིགས་བྲིས་མ་དེང་སང་ཡང་ཡོད།
ཡོ་རོབ་གླིང་དུ་ཤོག་བུ་བཟོ་བའི་ལག་རྩལ་དར་བ་ནི། གྷི་རེ་སི་བརྒྱུད་ནས་དར་བ་
ཡིན་ཤས་ཆེ་ལ། ཡང་ན་ཡེ་ཤུའི་ཆོས་པས་སི་ཕེན་ཕྱིར་ལེན་སྐབས་ཤོག་བུའི་བཟོ་གྲྭ་ཞིག་
ལོན་པ་དེ་ནས་ཤོག་བུའི་བཟོ་རྩལ་ཤེས་པ་ཡིན་ཡང་སྲིད། ཡིན་ན་ཡང་སི་ཕེན་ནི་ཡེ་ཤུའི་
རིང་ལུགས་པའི་དབང་དུ་གྱུར་པས། ཤོག་བུའི་བཟོ་རྩལ་འཕེལ་རྒྱས་འབྱུང་བ་ལྟ་ཅི། ཤོག་
བུའི་སྤུས་ཀའང་སྔར་ལས་ཞན་པར་གྱུར། ཡོ་རོབ་གླིང་གི་ཡེ་ཤུའི་རིང་ལུགས་པའི་རྒྱལ་
ཁམས་སུ། དུས་རབས་བཅུ་གསུམ་པའི་མཇུག་ཙམ་ནས་ཤོག་བུའི་སྤུས་ཀ་ཅུང་ལེགས་ཙམ་
བྱུང་། རྗེས་སུ་ཨི་ཐ་ལིའི་ཤོག་བུ་བཟོ་རྩལ་ལེགས་པར་ཕྱིན་པས།ཨི་ཐ་ལིའི་ཤོག་བུའི་སྐད་
གྲགས་ཤིན་ཏུ་རྒྱས། དུས་རབས་བཅུ་བཞི་པར་ཤོག་བུ་བཟོ་བའི་ལག་རྩལ་འཇར་མན་དུ་
དར། དུས་རབས་བཅུ་བཞི་པའི་དུས་མཇུག་ཏུ། ཤོག་བུ་སྤུས་ལེགས་ཤིང་གོང་སླ་བར་ཕྱིན་
ཏེ། དཔེ་ཆ་དཔར་སྐྲུན་ནི་ཁེ་བཟང་ལོན་པའི་ཚོང་ལས་སུ་གྱུར་པས། དེའི་ཤུགས་ལས་
དཔར་སྐྲུན་ལག་རྩལ་ཡང་གོང་འཕེལ་བྱུང༌། དུས་འདི་ནས་བཟུང་། མིའི་རིགས་ཀྱི་ཤེས་
བྱ་ནི་འཕེལ་སྟོབས་སྔར་ལས་ཆེ་བར་གྱུར་ཅིང༌། སྔར་ལྟར་ཤེས་བྱ་ནི་གཅིག་གི་ཞལ་ནས་
གཅིག་གི་སྙན་དུ་བརྒྱུད་པའི་ཆུ་ཕྲན་རྟ་རྔ་ཙམ་མ་ཡིན་པར། མི་མང་པོར་ཅིག་ཅར་དུ་འབྱོ་
ནུས་པའི་ཆུ་བོ་ཆེན་པོ་ལྟ་བུར་གྱུར་ཏོ། །
དཔར་སྐྲུན་ལག་རྩལ་དར་བས། 《དམ་པའི་གསུང་རབ》 འཛམ་གླིང་ལ་དར་ཁྱབ་
ཆེ་བར་གྱུར་ཅིང་།སློབ་གྲྭའི་སློབ་དེབ་ཀྱང་རིན་གོང་དམའ་རུ་ཕྱིན། དཔེ་ཆ་མང་པོ་དཔར་
སྐྲུན་བྱས་པས་ཤེས་བྱ་མྱུར་དུ་དར་ཁྱབ་ཆེ་བར་བཏང་། དཔེ་ཆའི་གྲངས་ཚད་ཇེ་མང་དུ་
ཕྱིན་པ་དང་ཆབས་ཅིག་དཔེ་ཆའི་སྤུས་ཚད་ཀྱང་ཇེ་ལེགས་སུ་ཕྱིན་པས། ཡི་གེ་ཇེ་གསལ་
དང་ཀློག་ཇེ་བདེར་གྱུར། ལྟ་ཀློག་བྱེད་སྐབས་སྔར་ལྟར་ཡི་གེ་རབ་རིབ་ངོས་ཟིན་དཀའ་
བར་བརྟགས་ནས་དུས་ཚོད་བགོར་མི་དགོས་ཤིང་། ཐོགས་པ་མེད་པར་ཀློག་ཐུབ་པ་དང་
ཆབས་ཅིག་བསམ་བློའང་གཏོང་ལོང་བྱུང་། དཔེ་ཆ་ཀློག་བདེར་ཕྱིན་པས་དཔེ་ཆ་ཀློག་
མཁན་ཡང་ཇེ་མང་དུ་སོང༌། དེ་ནས་བཟུང་དཔེ་ཆ་ནི་ཕྱུག་པོའི་རྒྱན་ཆ་དང་མཁས་པའི་
གཅེས་ནོར་ཙམ་མ་ཡིན་པར། མཆོག་དམན་བར་མ་ཀུན་གྱི་འཚོ་བར་མེད་དུ་མི་རུང་བའི་
ལོངས་སྤྱོད་དུ་གྱུར། མཁས་པས་ལཱ་ཐེན་སྐད་བསྐྱུར་ཏེ། ཕལ་སྐད་ཀྱི་ལམ་ནས་མི་ཕལ་པས་
གོ་བའི་བསྟན་བཅོས་བརྩམས། དུས་རབས་བཅུ་བཞི་པར་ཡོ་རོབ་གླིང་དུ་རྩོམ་རིག་གི་མྱུ་
གུ་འབུས།
གོང་སྨོས་ཡོ་རོབ་གླིང་ཉམས་གསོ་བྱུང་རིམ་དུ། ཨ་རབ་པས་བྱས་རྗེས་བཞག་རབས་
ཙམ་ལས་བརྗོད་མེད་པས། འོག་ནས་སོག་དམག་ཡོ་རོབ་གླིང་དུ་ཞུགས་ནས་ཤུགས་རྐྱེན་
གང་འདྲ་བྱུང་བ་ཅུང་ཟད་བརྗོད་པར་བྱའོ། །
སོག་དམག་ཡོ་རོབ་གླིང་དུ་ཞུགས་པས་ཡོ་རོབ་གླིང་པར་བློ་སྐྱེད་ཆེན་པོ་ཐོབ། སོག་
པོའི་ལུང་གིས་སྒྱུར་སྐབས། ཡོ་རོབ་གླིང་ནུབ་མ་དང་ཨེ་ཞ་ཡ་གླིང་ཡུག་གཅིག་ཏུ་སྦྲེལ་ནས་
དབང་བསྒྱུར་བས། གླིང་ཆེན་གཉིས་ཀའི་བར་ལ་ཐོགས་པ་མེད་ཅིང་མི་རྣམས་ཅི་དགར་
བགྲོད་ཆོག་པར་བརྟེན། སོག་པོའི་ཁཱ་རཱ་ཁོ་རུམ་གྱི་རྒྱལ་པོའི་ཁབ་ཏུ་ནུབ་གླིང་གི་རྒྱལ་ཁབ་
ཀྱི་གཞུང་ཚབ་མང་པོ་འདུས་ཏེ། ཁ་ཆེའི་ཆོས་དང་ཡེ་ཤུའི་ཆོས་ཀྱི་གྲུབ་མཐའི་ཆགས་སྡང་
གི་དབང་གིས་བྱུང་བའི་ཡོ་རོབ་གླིང་དང་ཨེ་ཞ་ཡ་གླིང་བར་གྱི་འགལ་བའང་ཆུང་བར་
སོང༌། རོམ་བླ་བྲང་གིས་སོག་པོ་རྣམས་ཀྱང་ཡེ་ཤུའི་རིང་ལུགས་པའི་གྲུབ་མཐར་འཇུག་
དགོས་བསམས་ཀྱང་། སོག་པོ་རྣམས་གནའ་ནས་ཞ་མན་ཆོས་ལ་དད་ཅིང༌། དེང་སང་ཡང་
ཞ་མན་ཆོས་ལ་དད་པས་གྲུབ་མཐའ་བསྒྱུར་མ་ཐུབ་པར་སྣང་། སོག་པོའི་རྒྱལ་པོའི་ཁབ་ཏུ།
སྐབས་ཤིག་ལ་རོམ་ཆོས་རྗེ་ཡིས་མངགས་པའི་ཕོ་ཉ། རྒྱ་གར་ནང་པའི་དགེ་འདུན་པ། པར་
སིག་དང་རྒྱ་གར་གྱི་གྲངས་རིག་དང་སྐར་རྩིས་ཀྱི་མཁས་པ། ཨི་ཐ་ལི་དང་ཕཱ་རེ་སི་དང་
ཀྲུང་གོའི་བཟོ་པ། བྷའེ་ཙན་ཐེམ་དང་ཨར་མེ་ནེ་ཡའི་ཚོང་པ། ཨ་རབ་ཀྱི་དཔོན་པོ་སོགས་
མང་དུ་འདུས།
འུ་ཅག་གིས་སོག་པོས་ལོ་རྒྱུས་སུ་བཙན་འཛུལ་དང་དམར་གསོད་བྱས་རབས་ཐོས་
པ་མང་ཞིང༌། སོག་པོ་རྣམས་ལ་རིག་པ་ཤེས་འདོད་ཆེ་ཞིང་ཁོ་ཚོས་ཞིབ་འཇུག་རྩད་གཅོད་
བྱས་རབས་ཀྱི་ལོ་རྒྱུས་ཐོས་པ་ཉུང༌། སོག་པོ་ནི་གསར་གཏོད་ཀྱི་ནུས་མཐུ་ཤིན་ཏུ་ཆེ་བའི་
མི་རིགས་ཤིག་མིན་སྲིད་ཀྱང་། ཁོ་ཚོས་འཛམ་བུ་གླིང་ལ་ཤེས་རིག་སྤེལ་ནས་ཕན་ཆེན་པོ་
ཐོགས་པ་སུས་ཀྱང་བསྙོན་མི་ནུས། ཇིང་གིར་རྒྱལ་པོ་དང་སེ་ཆེན་རྒྱལ་པོའི་གཤིས་ཀར་
བརྟགས་ན། ཁོང་གཉིས་ཀྱང་རྒྱལ་ཁམས་ཆེན་པོར་དབང་སྒྱུར་བའི་ཨ་ལི་ཁ་གཟན་དྷ་དང་
ཆཱ་ལེ་མན་དང་འདྲ་བར། ཆབ་སྲིད་ལ་ཧ་ཅང་མཁས་ཤིང་སྙིང་སྟོབས་ཤིན་ཏུ་ཆེ། 
སོག་པོའི་རྒྱལ་པོའི་ཁབ་ཏུ་འོངས་པའི་ཕྱི་གླིང་གི་འགྲོན་པོ་རྣམས་ལས། ཝེ་ནེ་སི་
པ་མཱ་ཁ་ཕོ་ལོ་ནི་མི་ཤིན་ཏུ་ཡ་མཚན་པོ་ཞིག་ཡིན། མཱ་ཁ་ཕོ་ལོས་ལོ་མང་པོར་རྒྱལ་ཁམས་
བསྐོར་བའི་མཐོང་ཐོས་བརྗོད་པའི་དཔེ་ཆ་ཞིག་ཀྱང་བྲིས་ཡོད། སྤྱི་ལོ1272ལོ་ཡས་མས་ལ།
མཱ་ཁ་ཕོ་ལོ་རང་གི་ཕ་དང་ཁུ་བོ་གཉིས་ལ་འགྲོགས་ནས་ཀྲུང་གོར་སླེབས། ཁོའི་ཕ་དང་ཁུ་
བོ་གཉིས་ནི་སྔར་ཡང་ཀྲུང་གོར་སླེབས་མྱོང་ཡོད། སྐབས་དེར་སོག་པོའི་རྒྱལ་པོས་ལཱ་ཐེན་
པ་སྔར་མཐོང་མ་མྱོང་བས། དེ་གཉིས་ཀྱིས་རྒྱལ་པོ་ལ་བག་ཆགས་ཟབ་མོ་བཞག སོག་པོའི་
རྒྱལ་པོར་ཡེ་ཤུའི་ཆོས་ལུགས་དང་ཡོ་རོབ་གླིང་གི་དངོས་རྫས་དག་ཤེས་འདོད་ཆེ་བས།
རྒྱལ་པོས་ཁོང་གཉིས་ཡོ་རོབ་ཏུ་མཁས་པ་དང་དགེ་རྒན་གདན་འདྲེན་པར་མངགས། མཱ་
ཁ་ཕོ་ལོ་སོག་པོའི་རྒྱལ་པོའི་ཁབ་ཏུ་སླེབས་སྐབས། ཁོའི་ཕ་དང་ཁུ་བོ་གཉིས་སོག་པོའི་རྒྱལ་
པོར་མཇལ་ཐེངས་གཉིས་པ་ཡིན།
མཱ་ཁ་ཕོ་ལོའི་ཕ་དང་ཁུ་བོ་གཉིས་དང་པོར་འོང་སྐབས་ཁི་རེ་མེ་ཡ་བརྒྱུད་ནས་
འོངས་ཀྱང་། ལན་འདིར་ཕཱ་ལེ་སི་ཐན་བརྒྱུད་ནས་འོངས་པ་ཡིན། ཁོ་ཚོར་སོག་པོའི་རྒྱལ་
པོས་ཆེད་དུ་གནང་བའི་གསེར་གྱི་བྱང་བུ་དང་དངོས་པོའི་དཔང་རྟགས་ཡོད་པས། ལམ་
དུ་བཀག་འགོག་བྱེད་མི་མ་བྱུང༌། སོག་པོའི་རྒྱལ་པོས་རྗ་རུ་སཱ་ལམ་ནས་དཀར་མེའི་སྣུམ་
ཉུང་ཟད་ལེན་པར་བཅོལ་གདམས་བྱས་ཡོད་པས། ཁོ་ཚོ་སྔོན་ལ་རྗ་རུ་སཱ་ལམ་དུ་སྣུམ་ལེན་
པར་སོང་། དེ་ནས་སེ་ལེ་སེ་ཡ་བརྒྱུད་ནས་ཨར་མེ་ནེ་ཡར་སླེབས། སྐབས་འདིར་ཨེ་ཇིབ་ཀྱི་
ཁ་ཆེའི་དམག་སོག་པོའི་མངའ་ཁོངས་སུ་ཞུགས་ཤིང་འཁྲུག་པས་སྟབས་མ་བདེ་བས། ཁོ་ཚོ་
བྱང་ལམ་བརྒྱུད་ནས་འགྲོ་དགོས་བྱུང་། དེ་ནས་ཨར་མེ་ནེ་ཡ་ནས་མེ་སེ་བྷི་ཐེ་མེ་ཡ་བརྒྱུད་
དེ། པར་སིག་མཚོ་ཁུག་གི་ཧོར་མོ་ཟིར་སླེབས། སྐབས་འདིར་ཁོ་ཚོས་མཚོ་ལམ་བརྒྱུད་ནས་
འགྲོ་དགོས་སྙམ་པར་སྣང༌། ཧོར་མོ་ཟིར་རྒྱ་གར་གྱི་ཚོང་པ་འགའ་ལ་ཕྲད། རྐྱེན་སྣ་ཚོགས་ཀྱི་
དབང་གིས་ཁོ་ཚོ་མཚོ་ལམ་དུ་མ་སོང་བར། བྱང་ལམ་བརྒྱུད་དེ་པར་སིག་གི་བྱེ་ཐང་ཆེན་
པོ་བརྟོལ་ནས་བྷལ་ཁར་ཕྱིན། དེ་ནས་མཐོ་སྒང་ཕཱ་མེར་བརྒལ་ནས་ཁ་ཤི་གྷ་ལ་སླེབས་ཏེ།
ལི་ཡུལ་བརྒྱུད་ནས་རྨ་ཆུ་ཐུར་འདེད་ཀྱིས་ཕྱིན་ཏེ་པེ་ཅིང་དུ་སླེབས་སོ། ། པེ་ཅིང་དུ་སོག་པོའི་
རྒྱལ་པོས་ཁོ་ཚོར་སྣེ་ལེན་གཟབ་རྒྱས་བྱས།
མཱ་ཁ་ཕོ་ལོ་ན་ཆུང་ཞིང་སྤྱང་གྲུང་འཛོམས་པ་དང་སོག་སྐད་བྱང་ཆུབ་པས། སེ་ཆེན་
རྒྱལ་པོ་མཱ་ཁ་ཕོ་ལོར་ཤིན་ཏུ་དགའ། སེ་ཆེན་གྱིས་མཱ་ཁ་ཕོ་ལོར་ཆོ་ལོ་གནང་ནས་ཀྲུང་གོའི་
ལྷོ་ནུབ་མཚམས་ལ་གཞུང་དོན་དུ་མངགས། མཱ་ཁ་ཕོ་ལོས་ཀྲུང་གོར “ལམ་དུ་འགྲུལ་པ་
རྣམས་སྡོད་སའི་འགྲོན་ཁང་མཆོག་ཏུ་གྱུར་པ་སྣ་ཚོགས་ཡོད” ཅིང་། “རྒུན་འབྲུམ་ར་བ་
ཡིད་དུ་འོང་བ། སྐྱེད་ཚལ་དང་ཞིང་ཁ།” ཐུབ་པའི་རྗེས་འཇུག་དགེ་འདུན་པ་བཞུགས་
སའི “དགོན་པ་མང་པོ།” “གྲོང་དང་གྲོང་ཁྱེར་མང་པོ་ལུ་གུ་རྒྱུད་དུ་འབྲེལ་བ།”
“འཇམ་དཪ་དང་རས་ཆ་སྤུས་ལེགས” སོགས་ཡོད་ཚུལ་དང་། རྒྱལ་ཁབ་འདི་ལ་སྟོབས་
འབྱོར་ཆེ་ཞིང་བདེ་འཇགས་ཡོད་ཚུལ་ཁོང་གི་ཡུལ་བསྐོར་བརྗེད་བྱང་དུ་གསལ་པོར་བྲིས་
ཡོད། མཱ་ཁ་ཕོ་ལོའི་བརྗེད་བྱང་ལ་ཡོ་རོབ་གླིང་པ་རྣམས་ཐོག་མར་ཡིད་མ་ཆེས་ཀྱང་། རྗེས་
སུ་བརྗེད་བྱང་འདིས་ཡོ་རོབ་གླིང་པར་དྲན་འཆར་སྣ་ཚོགས་བསྐྱེད།
མཱ་ཁ་ཕོ་ལོས་བརྗེད་བྱང་དུ་འབར་མའི་ཡུལ་དུ་དཔུང་ཁྱད་པར་བ་གླང་པོ་ཆེ་བརྒྱ་
ཕྲག་འགའ་ཅན་ཞིག་ཡོད་པ་དང༌། དཔུང་ཁྱད་པར་བ་དེ་སོག་དམག་གི་མདའ་པས་ཆམ་
ལ་ཇི་ལྟར་ཕབ་ཚུལ་དང༌། མཐར་སོག་དམག་གིས་ཕེ་གྷུ་བླངས་ཚུལ་སོགས་ངོ་སྤྲོད་
པོ་བྱས་ཡོད། མཱ་ཁ་ཕོ་ལོས་འཇའ་ཕན་དུ་གསེར་མང་པོ་ཡོད་ཚུལ་བཤད་པ་ནི་གནས་ཚུལ་
དངོས་དང་མི་མཐུན། རྒྱལ་པོས་མཱ་ཁ་ཕོ་ལོར་འཇགས་བྱེད་ཚོ་དཔོན་ཞེས་པའི་དཔོན་
གནས་གནང་ནས། གྲོང་ཁྱེར་དབྱང་ཀྲོའུ་རུ་ལོ་གསུམ་ལ་ཡུལ་དཔོན་བྱས་ནས་བསྡད། དེའི་
ཡུལ་མི་དག་གིས་མཱ་ཁ་ཕོ་ལོ་སོག་པོ་ཡིན་པ་ལས་ཕྱི་གླིང་པ་ཡིན་པ་མ་ཤེས། རྒྱལ་པོས་མཱ་
ཁ་ཕོ་ལོ་རྒྱ་གར་དུའང་མངག་མྱོང་བར་སྣང་། ཀྲུང་གོའི་ལོ་རྒྱུས་སུ། སྤྱི་ལོ1277ལོར། མཱ་ཁ་
ཕོ་ལོ་ཞེས་པའི་མི་ཞིག་དྲུང་ཡིག་ལས་ཁུངས་སུ་དཔོན་པོར་བསྡད་མྱོང་ཞེས་བཀོད་འདུག
འདིས་ཀྱང་མཱ་ཁ་ཕོ་ལོའི་གཏམ་རྒྱུད་ཁུངས་ཐུབ་ཡིན་པར་སྒྲུབ་ཐུབ་བོ། །
《མཱ་ཁ་ཕོ་ལོའི་འགྲུལ་བཞུད་བརྗེད་བྱང》ཞེས་པ་དཔར་སྐྲུན་འགྲེམ་སྤེལ་བྱས་
རྗེས། ཡོ་རོབ་གླིང་པའི་སེམས་པར་འཆར་སྒོ་སྣ་ཚོགས་བྱུང༌། ཡོ་རོབ་ཀྱི་རྩོམ་རིག་བརྩམས་
ཆོས་སྤྱི་དང་། ཁྱད་པར་དུས་རབས་བཅོ་ལྔ་པར་བྱུང་བའི་སྒྲུང་གཏམ་དུ། ཆི་དྷན ( ཀྲུང་
གོའི་བྱང་ཕྱོགས་ཀྱི་མིང)དང་ཧན་བྷ་ལི(པེ་ཅིང་གི་མིང) སོགས《མཱ་ཁ་ཕོ་ལོའི་འགྲུལ་
བཞུད་བརྗེད་བྱང》དུ་བཀོད་པའི་ཐ་སྙད་ཀྱང་བྱུང་།
དེ་ནས་དུས་རབས་གཉིས་ཙམ་འདས་པ་ན། རྗེ་ནོ་ཝའི་ཡུལ་དུ་ཁ་རེ་སི་ཐོ་ཧྥ་ཁོ་
ལམ་བྷ་སི་ཞེས 《མཱ་ཁ་ཕོ་ལོའི་འགྲུལ་བཞུད་བརྗེད་བྱང》 བལྟ་བར་ཤིན་ཏུ་དགའ་བ་ཞིག་
ཡོད་པར། ནུབ་ཕྱོགས་ཀྱི་རྒྱ་མཚོ་ཆེན་པོར་བསྐྱོད་དེ་འཛམ་གླིང་བསྐོར་ནས་ཀྲུང་གོར་འགྲོ་
དགོས་སྙམ་པའི་བློ་སྐྱེས། གྲོང་ཁྱེར་ས་ཝེལ་ལེ་ལ། ཁ་རེ་སི་ཐོ་ཧྥ་ཁོ་ལམ་བྷ་སིས 《མཱ་ཁ་
ཕོ་ལོའི་འགྲུལ་བཞུད་བརྗེད་བྱང》 ལ་མཆན་བཀོད་པ་ཞིག་ཀྱང་ཡོད། ཁ་རེ་སི་ཐོ་ཧྥ་ཁོ་
ལམ་བྷ་སིར་འཛམ་གླིང་སྐོར་བ་བྱེད་འདོད་སྐྱེ་བར་རྐྱེན་སྣ་ཚོགས་ཡོད།
རྐྱེན་དང་པོ་ནི། སྤྱི་ལོ1453ལོའི་སྔོན་དུ། ཁན་སི་ཐན་ཐེ་ནོ་ཕོལ་ནི་ཤར་ནུབ་འབྲེལ་
མཚམས་ཀྱི་ཚོང་འདུས་ཤིན་ཏུ་ཆེ་བའི་གྲོང་ཁྱེར་ཞིག་ཡིན། གྲོང་ཁྱེར་འདི་ད་དུང་ཏུ་རུ་ཁ་
པའི་མངའ་འོག་ཏུ་ཚུད་མེད་པས། རྗེ་ནོ་ཝའི་ཚོང་པས་ཁན་སི་ཐན་ཐེ་ནོ་ཕོལ་དུ་ཚོང་བྱེད་
ཆོག། སྐབས་འདིར་རྗེ་ནོ་ཝ་པ་དང་ལཱ་ཐེན་ཁོངས་གཏོགས་ཀྱི་ཝེ་ནེ་སི་པའི་བར་འགྲན་
རྩོད་ཤིན་ཏུ་ཆེ། ཝེ་ནེ་སི་པས་ཏུ་རུ་ཁ་པར་མཉམ་འབྲེལ་བྱས་ནས་གྷི་རེ་སི་པ་བཀག་
འགོག་བྱས།ཏུ་རུ་ཁ་པས་ཁན་སི་ཐན་ཐེ་ནོ་ཕོལ་མངའ་འོག་ཏུ་བཅུག་པ་ནས་བཟུང་། ཁན་
སི་ཐན་ཐེ་ནོ་ཕོལ་གྱི་རྗེ་ནོ་ཝའི་ཚོང་པར་བཙིར་གནོན་སྣ་ཚོགས་བྱས།
རྐྱེན་གཉིས་པ་ནི། སྔར་ས་གཞི་ཟླུམ་པོར་སྨྲ་བའི་ལྟ་བ་ལ་སྐབས་འདིར་དོ་སྣང་བྱེད་
མཁན་མང་པོ་བྱུང༌། ཡོ་རོབ་གླིང་པ་དག་གི་བསམ་པར། ནུབ་ཕྱོགས་སུ་མཐའ་གཅིག་ཏུ་
ཕྱོགས་ནས་སོང་ན། ནམ་ཞིག་ཀྲུང་གོར་སླེབས་ཐག་ཆོད་རེད་སྙམ་པའི་ངེས་ཤེས་རྙེད།
གཞན་ཡང་། ཕྱོགས་སྟོན་འཁོར་ལོ་གསར་གཏོད་བྱུང་བས། རྒྱ་མཚོར་འགྲོ་ཚེ་མཚན་མོའི་
སྐར་མར་བརྟགས་ནས་ཁ་ཕྱོགས་འཚོལ་མི་དགོས་པ་དང༌།ཁཱ་ཐཱ་ལོ་ནེ་ཡ།ནོ་མན། ཕོ་ཐེ་གྷོ།
རྗེ་ནོ་ཝ་དག་གི་མི་རྣམས་སྔར་ནས་ནུབ་ཕྱོགས་ཀྱི་རྒྱ་མཚོ་ཆེན་པོའི་ཕ་རོལ་ཏུ་ཕྱིན་ནས།
མ་དྷེ་རཱ་གླིང་ཚོམ། ཨ་གཟོ་ར་སི་གླིང་ཚོམ། ཁཱ་ནཱ་རེ་གླིང་ཚོམ་སོགས་སུ་སླེབས་མྱོང་བའང་
སྐབས་འདིར་འཛམ་གླིང་སྐོར་བ་བྱེད་ཐུབ་པའི་མཐུན་རྐྱེན་དུ་གྱུར།
ཁོ་ལམ་བྷ་སི་རང་ཉིད་འབྱོར་པས་དབུལ་ཞིང་། གྲུ་དང་གྲུ་པ་མེད་པས་དཀའ་ངལ་
ཆེན་པོར་ཕྲད། ཁོང་གིས་ཡོ་རོབ་གླིང་གི་རྒྱལ་པོ་རྣམས་ལ་སློང་མོ་བྱས་ནས་ནན་གྱིས་
བསྐུལ་བ་ན། སྐབས་དེའི་མོར་པའི་མངའ་འོག་ནས་རང་བཙན་བྱས་མ་ཐག་པའི་གྷི་རེ་ནཱ་
དྷཱའི་ཡུལ་གྱི་ཧྥ་དྷེ་ནན་དང་ཨི་ཟ་བྷེལ་ལཱ་ཞེས་པས་མཐུན་རྐྱེན་སྦྱར། ཁོ་ལམ་བྷ་སིས་གྲུ་
གསུམ་ཁྲིད་ནས་མཐའ་ཡས་པའི་རྒྱ་མཚོ་ཆེན་པོར་ཞུགས། ཁོ་ལམ་བྷ་སི་རྗེས་འབྲང་དང་
བཅས་ཟླ་བ་གཉིས་དང་ཉིན་དགུ་བསྐྱོད་པའི་དུས་སུ་གླིང་ཞིག་ཏུ་སླེབས། ཁོང་གིས་གླིང་
དེ་རྒྱ་གར་རེད་བསམས་ནས་སྐམ་སར་ཕྱིན་པ་ན། གླིང་ཆེན་དེ་ནི་འཇིག་
མིས་ཡེ་ནས་མ་ཚོར་བའི་འཇིག་རྟེན་གསར་པ་ཞིག་ཡིན་པ་ཤེས། ཁོ་ལམ་བྷ་སིས་གླིང་དེ་
ནས་གསེར། སྲིང་བལ། བྱ་བྱིའུ་རི་དྭགས་ཆ་མེད་འགའ་ཁྱེར་ཁར། གླིང་འདིའི་མི་ཡེ་ཤུའི་
ཆོས་སྒོར་འཇུག་འདོད་པ་གཉིས་ཀྱང་ཁྲིད་ནས་སི་ཕེན་དུ་ཕྱིར་ལོགཁོ་ལམ་བྷ་སི་འཆི་ཁར་
ཡང་གླིང་དེ་ཧིན་དྷུ་ཡིན་པར་འདོད་པས། མི་དེ་གཉིས་ལའང་ཧིན་དྷུ་པ་ཞེས་མིང་ཐོགས།
ཨ་མེ་རི་ཁ་གླིང་དུ་གྲགས་པའི་གླིང་ཆེན་གསར་པ་འདི་འཛམ་བུ་གླིང་འདིའི་ཆ་ཤས་ཤིག་
ཡིན་ཚུལ་ནི།ཁོ་ལམ་བྷ་སི་སྐུ་འདས་རྗེས་སུ་ཤེས་པ་ཡིན།
ཁོ་ལམ་བྷ་སིས་གླིང་ཆེན་གསར་པ་རྙེད་པས། རྒྱལ་ཁབ་མང་པོའི་སྐྱེ་བོར་རྒྱ་མཚོ་ཆེན་
པོའི་ཕ་རོལ་ཏུ་འགྲོ་བའི་སྤྲོ་བ་ཆེན་པོ་རྒྱས། སྤྱི་ལོ1497ལོར། ཕོ་ཐེ་གྷོ་པ་རྣམས་ཨ་ཧྥེ་རི་ཁའི་
གླིང་སྣེ་བརྒྱུད་ནས་ཕྱིན་ཏེ་རྒྱ་གར་དུ་སླེབས། སྤྱི་ལོ1515ལོར། ཕོ་ཐེ་གྷོའི་གྲུ་འགའ་རྗ་ཝ་ལ་
སླེབས། སྤྱི་ལོ1519 ལོར།སི་ཕན་གྱི་རྒྱལ་པོས་བསྐུལ་ངོར། ཕོ་ཐེ་གྷོའི་གྲུ་པ་མུ་གྷེལ་ལན་ཞེས་པས་
གྲུ་ལྔ་ཁྲིད་དེ། ས་ཝེལ་ལེ་ནས་རྒྱ་མཚོར་ཞུགས་ཏེ་ནུབ་ཕྱོགས་སུ་བསྐྱོད། གྲུ་ལྔ་པོ་ནས་གྲུ་མིང་
ལ་ཝེད་ཐོ་རེ་ཡ་ཞེས་པ་དེ། སྤྱི་ལོ1522ལོར་ས་ཝེལ་ལེ་ལ་ཕྱིར་སླེབས། འཛམ་གླིང་བསྐོར་ནས་
སྐོར་ཁ་འཕྲོད་པའི་གྲུ་ནི་ཝེད་ཐོ་རེ་ཡ་ཞེས་པ་འདི་ཡིན་ནོ། ། ཁོ་ཚོ་ཐོག་མར་ལམ་དུ་ཆས་པའི་
དུས་སུ་མི280ཡོད་ཀྱང་། མཐར་ཚེ་དང་ལྡན་པ་རང་ཡུལ་དུ་སླེབས་ཐུབ་པ་མི31ཙམ་ལས་མ་
བྱུང་། མུ་གྷེལ་ལན་ནི་ཧྥེ་ལེ་ཕེན་ཞེས་པའི་གླིང་གི་ཡུལ་མི་དག་གིས་བཀྲོངས།
ཤོག་བུའི་དཔེ་ཆ་དར་བ་དང༌། འཛམ་གླིང་སྐོར་བ་བྱས་པ་དང༌། གླིང་ཆེན་གསར་
པ། སྲོག་ཆགས་དང་རྩི་ཤིང་ཆ་མེད། ཡུལ་སྲོལ་གོམས་གཤིས་སོགས་གསར་པ་སྣ་ཚོགས་
ཐོལ་གྱིས་བྱུང་བས། ཡོ་རོབ་གླིང་པའི་བློ་ཡི་ཡོལ་གོ་བྱུར་བུར་བཀང་། གནའ་བོའི་གྷི་རེ་སིའི་
བསྟན་བཅོས་རྡུལ་གྱིས་སྦགས་པ་རྣམས་མང་དུ་དཔར་ཞིང་ཞིབ་འཇུག་དང་སློབ་སྦྱོང་
བྱས་པས། སྐབས་འདིའི་མིའི་བསམ་བློའི་རས་གཞི་ལ། གནའ་བོའི་ཕེ་ལེ་ཐུའི་འདུན་མ་དང་
རོམ་གྱི་སྤྱི་མཐུན་དུས་སྐབས་ཀྱི་རང་དབང་དང་ཆེ་མཐོང་གི་བཀྲག་མདངས་རྒྱས། ནུབ་
གླིང་པའི་བཅའ་ཁྲིམས་དང་སྒྲིག་ལམ་གྱི་འདུ་ཤེས་ནི། རོམ་གོང་མས་དབང་སྒྱུར་སྐབས་
ཐོག་མར་བྱུང་ཞིང༌། རྗེས་སུ་ལཱ་ཐེན་ཆོས་ཚོགས་ཀྱིས་འདུ་ཤེས་དེ་ཉམས་གསོ་བྱས། ཡིན་
ན་ཡང་། ཡེ་ཤུའི་ཆོས་ལུགས་རྙིང་མ་དང་རོམ་པའི་ཆོས་ལོག་གིས་དབང་སྒྱུར་སྐབས། སློབ་
གཉེར་དང་གསར་གཏོད་ཀྱི་འདུ་ཤེས་ནི་ཆོས་ལུགས་སྒྲིག་འཛུགས་ཀྱིས་བཀག་འགོག་བྱས།
འོན་ཀྱང་སྐབས་འདིར། མིའི་རིགས་ཀྱི་བསམ་བློར་འགོག་གནོན་བྱེད་པའི་ལཱ་ཐེན་བསམ་
བློས་དབང་སྒྱུར་བའི་དུས་རབས་རྫོགས་སོ། ། དུས་རབས་བཅུ་གསུམ་པ་ནས་བཅུ་དྲུག་པར།
སི་མེ་ཐེ་ཁ་པ་དང་སོག་པོ། གྷི་རེ་སིའི་བསྟན་བཅོས་ཀྱི་ཐུན་མོང་གི་བྱེད་ལས་ཀྱིས། ཡོ་རོབ་
གླིང་གི་ཨརྱའི་རིགས་ནི་ལཱ་ཐེན་གྱི་སྲོལ་རྙིང་གི་འཆིང་བ་ལས་རྣམ་པར་གྲོལ་ཅིང་ཡར་
རྒྱས་བྱུང་སྟེ། འགྲོ་བ་མིའི་རིགས་ཀྱི་ཚན་རིག་དང་དངོས་པོ་དར་སྤེལ་གཏོང་བའི་དེད་
དཔོན་ཆེན་པོར་གྱུར་ཏོ། །

ལེའུ་ལྔ་བཅུ་པ། ལཱ་ཐེན་ཆོས་ཚོགས་ལ་འཕོ་འགྱུར་བྱུང་ཚུལ།

ཡོ་རོབ་གླིང་པར་རིག་སྟོབས་ཕྱིར་སོས་པས། ཆོས་ཚོགས་ལའང་འགྱུར་བ་ཆེན་པོ་
བྱུང་ནས་ཆོས་ཚོགས་སིལ་བུར་ཐོར། ཆོས་ཚོགས་ཐོར་མ་དག་ལས་ཁག་ཅིག་ནུབ་ཅིང་
ཁག་ཅིག་རང་སོར་ལུས། རང་སོར་ལུས་པ་རྣམས་ལའང་བཅོས་བསྒྱུར་ཆེན་པོ་མི་བྱེད་
ཐབས་མེད་བྱུང་།
ཆོས་ཚོགས་ཀྱིས། དུས་རབས་བཅུ་གཅིག་དང་བཅུ་གཉིས་པར་ཡེ་ཤུའི་རིང་ལུགས་
པའི་རྒྱལ་ཁམས་སུ་སྲིད་དབང་སྒེར་གཅོད་བྱས་ཚུལ་དང༌། དུས་རབས་བཅུ་བཞི་པ་དང་
བཅོ་ལྔ་པར་མིའི་བསམ་བློར་ཁ་ལོ་སྒྱུར་དབང་ཉམས་ཚུལ་ལེའུ་སྔོན་མ་དག་ཏུ་བཤད་ཟིན།
གཞན་ཡང་། ཆོས་ཚོགས་ཀྱིས་མནར་གཅོད་དང་སྒེར་གཅོད་བྱས་པས། སྔར་རང་ལ་རྒྱབ་
སྐྱོར་བྱེད་པའི་ཆོས་དད་མི་དམངས་ཀྱི་དད་པ་ལྷོད་དེ། ཆོས་ཚོགས་ཀྱི་དགྲར་ལངས་ཚུལ་
ཡང་གོང་དུ་བསྟན་ཟིན། དེ་མིན་ཧྥུ་རེ་ཏྲེ་ཁ་གཉིས་པས་ཆོས་ལུགས་ལ་དོགས་སློང་བྱས་
ནས། ཁམས་ཀྱི་རྒྱལ་པོ་དང་ཆོས་པ་སྒེར་གཅོད་བྱེད་མཁན་བར་ལ་འཐབ་རྩོད་བསླངས་
ཚུལ་ཡང་གོང་དུ་སྨོས་ཟིན། ཆོས་ཚོགས་སིལ་བུར་ཐོར་བས་དེའི་ཁྱད་དབང་ཉམས་ཤིང༌།
ཆོས་སྲིད་གཉིས་ཆའི་དབང་ཆ་ཆུང་བར་གྱུར། ཆོས་ཚོགས་ཀྱི་དགྲ་བོ་དག་གིས་ཆོས་སྲིད་
གཉིས་ཀའི་ཆ་ནས་ཆོས་ཚོགས་ལ་རྒོལ་བ་བྱས།
ཆོས་ཚོགས་ཀྱི་དབང་ཆ་ཉིན་རེ་བཞིན་ཉམས་པའི་སྐབས་སུ། དབྱིན་ཇི་པ་ཝེ་ཁ་ལེ་
ཧྤུ་ཞེས་པས། རང་གི་ཆོས་ལུགས་ཀྱི་ལྟ་གྲུབ་ཅིག་ཡོ་རོབ་གླིང་ཀུན་ལ་སྤེལ། སྤྱི་ལོ1398ལོར།
ཁྱེ་ཁའི་མཁས་པ་རྗན་ཧོའུ་སི་ཞེས་པས་ཕུ་རཱ་གྷོ་སློབ་གྲྭ་ཆེན་མོར་ཝེ་ཁ་ལེ་ཧྥུའི་རིང་
ལུགས་སྤེལ། དེ་ནས་མི་རིང་བར་ཝེ་ཁ་ལེ་ཧྥུའི་ལྟ་གྲུབ་མི་སེར་ཕལ་པའི་ནང་དུའང་ཁྱབ་
ཅིང་། དེ་ལ་དད་མཁན་མང་པོ་བྱུང་། སྤྱི་ལོ1414ལོ་ནས་སྤྱི་ལོ1418ལོའི་བར་ལ། རོམ་གྱི་
བླ་བྲང་གིས་ཁན་སེ་ཐན་སིར་ལཱ་ཐེན་ཆོས་ཚོགས་ཀྱི་ཚོགས་འདུ་ཆེན་པོ་འཚོགས་ཏེ། ཆོས་
ཚོགས་ཉམས་པ་སླར་གསོ་བྱེད་ཐབས་སྐོར་ལ་གྲོས་བྱས། ཚོགས་འདུ་འདིར་ཧོའུ་སིའང་
གདན་དྲངས། ཚོགས་འདུར་ཧོའུ་སི་ལ་གནོད་འཚེ་མི་གཏོང་བར་གོང་མས་ཁག་ཐེག་
བྱས་པས། ཧོའུ་སི་དེར་ཡིད་ཆེས་ནས་ཚོགས་འདུར་ཞུགས་ཀྱང་། ཆོས་ཚོགས་ཀྱིས་ཧོའུ་སི་
བཟུང༌། ཆོས་ཚོགས་ཀྱིས་ཧོའུ་སིར་ཆོས་ལོག་སྤེལ་ནས་མང་ཚོགས་ལ་གནོད་འཚེ་བཏང་
བའི་ཉེས་པ་བཀལ་ནས་ཁྲིམས་ཐག་བཅད། སྤྱི་ལོ1415ལོར་ཧོའུ་སི་མེར་གསོན་སྲེག་བྱས་
ནས་བཀྲོངས། ཆོས་ཚོགས་ཀྱི་སྦྱོར་བ་འདིས་བྷོ་ཧེ་མེ་ཡའི་མི་དམངས་ཀྱི་མགོ་ནོན་པ་ལྟ་
ཅི། ཧོའུ་སི་པ་དག་གིས་འོས་ལངས་ཆེན་པོ་བྱས་ནས་འཐབ་འཁྲུག་ཆེན་པོ་བྱུང༌། ལཱ་ཐེན་
ཁོངས་གཏོགས་ཀྱི་ཡེ་ཤུའི་ཆོས་ཚོགས་ཀྱང་རྐྱེན་འདིའི་དབང་གིས་རིམ་གྱིས་ཐོར། ཧོའུ་སི་
པ་དྲག་གནོན་དང་ཡེ་ཤུའི་ཆོས་ཚོགས་གོང་བུ་གཅིག་སྒྲིལ་བྱ་བར་ཆོས་རྗེ་མཱ་ཐེན་ལྔ་པས་
རྒྱ་གྲམ་དམག་བསྡུ་བའི་བཀའ་ཕབ།
ཆོས་རྗེ་ཡིས་རྒྱ་གྲམ་དམག་བསྐུལ་ནས། བྷོ་ཧེ་མེ་ཡ་ལ་དཔུང་འཇུག་ལན་ལྔ་བྱས་
ཀྱང་རྒྱལ་ཁ་ལན་གཅིག་ཀྱང་མ་ལོན། སྔར་དུས་རབས་བཅུ་གསུམ་པར་ཝོལ་དྷུ་པ་ལ་
དཔུང་དྲངས་ནས་འཐབས་པ་ལྟར། དུས་རབས་བཅོ་ལྔ་པར་ཆོས་རྗེ་མཱ་ཐེན་ལྔ་པས་ཡོ་
རོབ་གླིང་གི་འཁྱར་པོ་མཐའ་དག་བསྡུས་ནས་གཡུལ་ངོར་བརྫངས་ཏེ། བྷོ་ཧེ་མེ་ཡ་ལ་རྒོལ་
བ་དྲག་པོ་བྱས་ཀྱང༌། བྷོ་ཧེ་མེ་ཡའི་ཁྱེ་ཁ་པ་རྣམས་སྔོན་གྱི་ཝོལ་དྷུ་པ་ལྟ་བུ་ག་ལ་ཡིན། སྤྱི་
ལོ1431ལོར། དྷོ་མཱ་གཟི་ལེ་ཚིའི་ཡུལ་དུ་གཡུལ་སྤྲད་པར། རྒྱ་གྲམ་དམག་གིས་ཧོའུ་སི་པའི་
སྒྱོགས་སྒྲ་དང་གླུ་སྒྲ་ཆེན་པོ་ཐོས་པས། རྒྱ་གྲམ་དམག་རྣམས་འཐབ་པར་སྐྲག་སྟེ་གཡུལ་
ནས་ཕྱིར་བྲོས། སྤྱི་ལོ1436ལོར། རོམ་བླ་བྲང་གིས་བྷ་སོལ་དུ་ཆོས་ལུགས་ཀྱི་ཚོགས་འདུ་ཆེན་
པོ་བསྐངས། ཚོགས་འདུ་འདིར་ཧོའུ་སི་པ་དང་འགྲིག་ཐབས་བྱས་ནས་དབྱེན་བསྡུམས་
ཤིང་། ཧོའུ་སི་པའི་ལྟ་གྲུབ་དང་ཆོ་ག་འགའ་ཡང་རོམ་བླ་བྲང་གིས་ཁས་བླངས།
དུས་རབས་བཅོ་ལྔ་པར། ཡོ་རོབ་གླིང་དུ་ནད་ཡམས་ཆེན་པོ་བྱུང་བས། སྤྱི་ཚོགས་ལ་
ཡམ་ཡོམ་ཆེན་པོ་བྱུང་། མི་དམངས་འབྱོར་པས་ཤིན་ཏུ་དབུལ་ཞིང་འཚོ་བའི་སྡུག་བསྔལ་
མ་བཟོད་པས། ཨིང་གྷ་ལན་དང་ཧྥ་རན་སིར་ས་བདག་དང་ཕྱུག་པོར་ངོ་ལོག་བྱེད་པའི་
ཞིང་པའི་འོས་ལངས་བྱུང༌། ཆོས་ཚོགས་དང་ཧོའུ་སི་པ་འཁྲུགས་རྗེས། འཇར་མན་དུ་ཆོས་
ལུགས་དང་འབྲེལ་བའི་ཞིང་པའི་འོས་ལངས་བྱུང༌། འོས་ལངས་འདི་རིམ་གྱིས་གྲངས་ཇེ་
མང་དང་གཞི་ཇེ་ཆེར་གྱུར། དཔར་འདེབས་ལག་རྩལ་དར་བས་ཞིང་པའི་འོས་ལངས་ལ་
བསྐུལ་མ་གཏོང་བར་ནུས་པ་ཆེན་པོ་ཐོན། དུས་རབས་བཅོ་ལྔ་པའི་དུས་དཀྱིལ་དུ། རྭན་
ལན་དང་ཧོ་ལན་དུ་ལྕགས་དཔར་བྱུང་། ལྕགས་དཔར་ལག་རྩལ་དེ་རིམ་གྱིས་ཨིང་གྷ་ལན་
དང་ཨི་ཐ་ལིར་དར། སྤྱི་ལོ1477ལོར། ཁཱ་ཁ་སི་ཏོན་གྱིས་ཝ་སེ་མེན་སེ་དྷར་དཔར་ཁང་
བཙུགས་ནས། 《དམ་པའི་གསུང་རབ》 མང་པོ་དཔར་ནས་ཡུལ་དུ་མར་བཀྲམ་པས། ཡོ་
རོབ་གླིང་དུ 《དམ་པའི་གསུང་རབ》 ཀློག་མཁན་ཇེ་མང་དུ་སོང་སྟེ། དཔེ་ཀློག་བྱེད་པའི་
མི་གྲངས་སྔར་གྱི་ལོ་རྒྱུས་སུ་བྱུང་མ་མྱོང་བའི་ཚད་དུ་སོན། དཔར་འདེབས་ལག་རྩལ་དར་
བས། ཡོ་རོབ་གླིང་པར་གནས་ཚུལ་གསར་པ་དང་ལྟ་བ་གསལ་པོ་མང་པོ་མཐོང་བའི་
མཐུན་རྐྱེན་བསྐྲུན། སྐབས་འདིའི་ཆོས་ཚོགས་ནི། སིལ་བུར་འཐོར་བར་ཉེ་ཞིང་རང་གིས་
རང་སྲུང་སྐྱོབ་བྱ་མི་ཐུབ་པ་དང་། ཁམས་ཀྱི་རྒྱལ་པོ་དག་གིས་རང་གི་མངའ་ཁོངས་ནས་
ཆོས་ཚོགས་ཀྱིས་བསྡུས་པའི་རྒྱུ་རྫས་གཞུང་བཞེས་གཏོང་ཐབས་བྱེད་པ་སོགས་དཀའ་ཉེན་
སྣ་ཚོགས་ལ་ཕྲད།
འཇར་མན་དུ། ཡེ་ཤུའི་རིང་ལུགས་པའི་བཙུན་པ་མཱ་ཐེན་ལོའུ་དྷ( སྤྱི་ལོ1483ལོ —
སྤྱི་ལོ1546ལོ) ཡིས་ཐོག་དྲངས་ནས་ཆོས་ཚོགས་ལ་འཐབ་རྩོད་ཆེན་པོ་བྱས། སྤྱི
ལོ1517ལོར། འཇར་མན་གྱི་ཡུལ་ཝེ་ཐེན་བྷ་གྷར། མཱ་ཐེན་ལོའུ་དྷས་ཆོས་རྒྱུད་ཁུངས་དག་
ཏུ་རློམ་པ་དག་གི་ལྟ་གྲུབ་དང་གུས་ལུགས་སྣ་ཚོགས་ལ་དགག་པ་ཚ་ནན་མཛད། མཱ་ཐེན་
ལོའུ་དྷས་ཆོས་གྲྭའི་མཚན་ཉིད་རྩོད་ལུགས་ལྟར་ལཱ་ཐེན་ཡི་གེའི་ལམ་ནས་རྩོད་ཡིག་བྲིས་
ནས་བརྩད། རྗེས་སུ་འཇར་མན་གྱི་ཡིག་ལམ་ནས་རང་གི་ལྟ་བ་དཔར་ལ་བཏབ་ནས་
དྲིལ་བསྒྲགས་བྱས། སྐབས་འདིར་མི་འགས་མཱ་ཐེན་ལོའུ་དྷའང་སྔོན་གྱི་ཧོའུ་སི་ལྟར་གསོད་
དགོས་བསམས་ཀྱང༌། ཁམས་ཀྱི་རྒྱལ་པོ་དག་ལ་མཱ་ཐེན་ལོའུ་དྷའི་གྲོགས་པོ་མང་བས། དེ་
དག་གིས་མཱ་ཐེན་ལོའུ་དྷར་ངོ་ལྐོག་གཉིས་ཆ་ནས་སྲུང་སྐྱོབ་བྱས་པ་དང༌། དཔེ་ཆ་མང་པོ་
དཔར་ཐུབ་པ་བྱུང་བས་ཀྱང་མཱ་ཐེན་ལོའུ་དྷའི་སྙན་གྲགས་ཤིན་ཏུ་རྒྱས་པས། མཱ་ཐེན་ལོའུ་
དྷའི་སྲོག་ལ་གནོད་འཚེ་མ་བྱུང་།
དུས་སྐབས་འདི་ནི། ལྟ་བ་ཐ་དད་སྣ་ཚོགས་བྱུང་ཞིང་ཆོས་ལ་དད་པ་ཉམས་པའི་དུས་
ཤིག་ཡིན།རྒྱལ་པོ་མང་པོས་རང་གི་ཁེ་ཕན་གྱི་དོན་དུ། མངའ་འོག་གི་ཆབ་འབངས་དང་རོམ་
བར་གྱི་ཆོས་འབྲེལ་བཅད་དེ། མི་རིགས་རང་གི་གྲུབ་མཐའི་སྲོལ་ཕྱེ་ནས། རྒྱལ་པོ་རང་ཉིད་
གྲུབ་མཐའི་བདག་པོར་གྱུར། ཨིང་གྷ་ལན།སི་ཝེ་དྷན། དྷན་མཱ་ཁ། འཇར་མན་གྱི་བྱང་རྒྱུད། ནོ་
ཝེ། བྷོ་ཧེ་མེ་ཡ་སོགས་རྒྱལ་ཁབ་མང་པོ་འདིའི་སྐབས་ནས་རོམ་བླ་བྲང་གི་མངའ་འོག་ནས་
རང་བཙན་བྱས། རྒྱལ་ཁབ་འདི་དག་དེང་སང་ཡང་རང་དབང་རང་བཙན་ཡིན་ནོ།
རྒྱལ་པོ་རྣམས་ལ་ཆབ་འབངས་ཀྱི་ཀུན་སྤྱོད་དང་རང་དབང་ལ་དོ་སྣང་བྱེད་མཁན་
མེད། རྒྱལ་པོས་མི་སེར་གྱིས་གྱེན་ལོག་དང་ཆོས་ལུགས་ལ་དོགས་སློང་བྱས་པ་བེད་སྤྱད་
ནས་རོམ་ཆོས་རྗེར་ངོ་ལོག་བྱས། རྒྱལ་པོ་རྣམས་རོམ་གྱི་མངའ་འོག་ནས་གྲོལ་ཏེ། རང་གི་
དབང་འོག་ཏུ་ཆུག་པའི་ཆོས་ཚོགས་འཛུགས་ཐབས་བྱས་ཤིང་། མི་སེར་གྱིས་གྱེན་ལོག་བྱས་
པར་ཁ་ལོ་བསྒྱུར།ཡེ་ཤུའི་ཆོས་ལ་ཡོན་ཏན་ཁྱད་པར་བ་ཞིག་ཡོད་དེ། ཆོས་སྲིད་གཉིས་ཀའི་
དབང་ཇི་ལྟར་བཙན་ཡང་། མི་རྣམས་དད་པ་དང་དམ་ཚིག་གི་འཆིང་བ་ལས་རྣམ་པར་
གྲོལ་ཏེ། བདེན་པ་དོན་དུ་གཉེར་ཞིང་རང་གིས་རང་ལ་རྩི་མཐོང་བྱེད་དོ། ། དེ་བས་རོམ་
ཆོས་ཚོགས་སིལ་བུར་ཐོར་རྗེས་སུ་བྱུང་བའི་རྒྱལ་པོའི་ཆོས་ཚོགས་རྣམས་ཡང་བསྐྱར་གྲུབ་
མཐའ་དུ་མར་གྱེས་ཤིང་། གྲུབ་མཐའ་འདི་དག་གིས་ལྷ་དང་མིའི་བར་ལ་ཆོས་རྗེའམ་རྒྱལ་
པོས་ཇུས་གཏོགས་བྱེད་དབང་མེད་པར་བྱས། དཔེར་ན་ཨིང་གྷ་ལན་དང་སི་ཁོ་ཐ་ལན་གྱི་
གྲུབ་མཐའ་མང་པོས། 《དམ་པའི་གསུང་རབ》 གཅིག་པུ་རང་གི་ཆོས་ཀྱི་བསྲུང་བྱ་དང་
འཚོ་བའི་ཚད་གཞི་བྱེད་པ་ལས། ཆོས་ཚོགས་ཀྱིས་བཅས་པའི་ཁྲིམས་རྩི་མཁན་མེད། ཨིང་
གྷ་ལན་དུ་གྲུབ་མཐའ་འདིའི་རྗེས་འཇུག་རྣམས་ལ་རྒྱལ་ཁབ་ཀྱི་ཆོས་ལ་མི་དད་མཁན་ཟེར།
འོན་ཀྱང་སྤྱི་ལོའི་དུས་རབས་བཅུ་བདུན་པ་དང་བཅོ་བརྒྱད་པར། རྒྱལ་ཁབ་ཀྱི་ཆོས་ལ་མི་
དད་མཁན་འདི་དག་གིས་རྒྱལ་ཁབ་ཀྱི་ཆབ་སྲིད་ལ་ཕན་ཆེན་པོ་ཐོགས། རྒྱལ་ཁབ་ཀྱི་ཆོས་
ལ་མི་དད་མཁན་རྣམས་རྒྱལ་པོས་ཆོས་ཚོགས་ཀྱི་དབང་ཆ་འཛིན་པར་མི་འཐད་པས། སྤྱི་
ལོ1649ལོར་རྒྱལ་པོ་ཆལ་སི་དང་པོའང་དེའི་རྐྱེན་གྱིས་སྐེ་བཅད་ནས་བཀྲོངས། རྒྱལ་ཁབ་
ཀྱི་ཆོས་ལ་མི་དད་མཁན་དག་གིས་དབང་བསྒྱུར་པའི་ལོ་བཅུ་གཅིག་རིང་ལ། ཨིང་གྷ་ལན་
པའི་འཚོ་བ་བདེ་ཞིང་སྐྱིད་པ་བྱུང༌།
ཡོ་རོབ་བྱང་མའི་གྲུབ་མཐའ་ཆེ་ཁག་རྣམས་ལཱ་ཐེན་ཡེ་ཤུའི་ཆོས་ཚོགས་ཀྱི་མངའ་
འོག་ནས་རང་བཙན་བྱེད་པའི་ལས་འགུལ་ལ་ཆོས་ལུགས་བཅོས་བསྒྱུར་ལས་འགུལ་ཟེར།
ཆོས་ལུགས་བཅོས་བསྒྱུར་གྱི་སྟོབས་ཤུགས་ཆེན་པོས་རོམ་བླ་བྲང་ལའང་འགྱུར་བ་ཆེན་
པོ་བཏང༌། ཆོས་ཚོགས་གསར་འཛུགས་བྱས་པས་བསམ་བློ་གསར་པ་རྒྱས། སྐབས་དེར་སི་
ཕེན་དུ་དམག་མི་ན་གཞོན་ཞིག་བྱུང་བ་དེས་འདིའི་ཐད་ལ་ནུས་པ་ཆེན་པོ་ཐོན། དམག་མི་
དེའི་མིང་ལ་ཨེ་ནེ་གྷོ་ལོ་ཕེ་ཙི་དྷ་རེ་ཁལ་དྷ་ཟེར། ཀུན་གྱིས་ཁོང་གི་མིང་ལ་ཨི་ནཱ་ཐེའུ་
སི་ལོ་ཡོ་ལཱ་ཟེར། རེ་ཁལ་དྷ་ནི་སྤྱི་ལོ1538ལོར་ཆོས་ཚོགས་ཀྱི་ལས་སྣ་ཞིག་ཡིན། ཁོང་ལ་ཡེ་
ཤུའི་ཚོགས་པ་འཛུགས་ཆོག་པའི་གནང་བ་ཐོབ། ཁོང་གིས་དམག་མིའི་དཀྱེལ་ཡངས་དང་
རྟུལ་ཕོད་ཀྱི་སྲོལ་རྒྱུན་དེ་ཆོས་ལུགས་སྒྲིག་འཛུགས་སུ་སྤེལ། ཕྱིས་སུ་ཡེ་ཤུའི་ཚོགས་པ་ནི་
ཆོས་སྤེལ་ལས་ཁུངས་ཆེ་ཤོས་སུ་གྱུར་ནས། འདིས་ཀྲུང་གོ། རྒྱ་གར། ཨ་མེ་རི་ཁ་གླིང་ལའང་
ཡེ་ཤུའི་ཆོས་སྤེལ། ཚོགས་པ་འདིས་རོམ་ཆོས་ཚོགས་ཐོར་ཞིག་ཏུ་འགྲོ་བཞིན་པ་བཟློགས་
པ་མ་ཟད། ཡེ་ཤུའི་ཆོས་ལུགས་རྙིང་མ་དར་བའི་རྒྱལ་ཁམས་ཀྱི་སློབ་གསོ་དང་བློ་རིག་གོང་
འཕེལ་བཏང་ཞིང་། ཡེ་ཤུའི་ཆོས་ལུགས་རྙིང་མའི་རྗེས་འཇུག་པའི་ཤེས་བཞིན་སླར་གསོ་
ཡོང་བའི་གོམ་ཁ་ཇེ་མགྱོགས་སུ་བཏང་བ་དང་ཆབས་ཅིག ཡོ་རོབ་གླིང་གི་གྲུབ་མཐའ་
གསར་མས་སློབ་གསོའི་ཕྱོགས་ལ་འབད་བརྩོན་བྱེད་པར་སྐུལ་སློང་ཆེན་པོ་བྱས། དེང་སང་
ཡེ་ཤུའི་ཆོས་ལུགས་རྙིང་མའི་གྲུབ་མཐའ་ལ་སྐྱེ་སྟོབས་ཀྱི་དཔལ་འབར་ཞིང་བརྩོན་སེམས་
ཀྱི་ངར་ཆེན་པོ་ལྡན་པ་དེའང་ཡེ་ཤུའི་ཚོགས་པའི་བཀའ་དྲིན་ཡིན་པ་ཤེས་པར་བྱའོ། །

ལེའུ་ང་གཅིག་པ། གོང་མ་ཚཱལ་སི་ལྔ་པ།

གོང་མ་ཆལ་སི་ལྔ་པས་སྲིད་སྐྱོང་སྐབས། བླ་མེད་རོམ་གོང་མའི་རྒྱལ་ཁབ་ལ་དར་
རྒྱས་ཆེན་པོ་བྱུང་ཞིང༌། རྒྱལ་ཁབ་ཀྱི་མངའ་ཐང་ཆེས་ཆེར་རྒྱས་ནས་རྒྱལ་རབས་འདིའི་ལོ་
རྒྱུས་ཀྱི་ཡང་རྩེར་སོན། ཆལ་སི་ལྔ་པ་ནི་ཚཱ་ལེ་མན་གྱི་རྗེས་སུ་བྱུང་བའི་གོང་མ་ཕུལ་དུ་བྱུང་
བ་ཞིག་ཡིན་ཞིང༌། ཡོ་རོབ་གླིང་གི་ཆེས་རླབས་ཆེ་བའི་གོང་མ་ཞིག་ཡིན།
ཆཱལ་སི་ལྔ་པའི་སྐད་གྲགས་ཆེ་བ་ནི། ཁོང་གི་མེས་པོ་མག་སི་མེ་ལེན་དང་པོའི (སྤྱི་
ལོ1459ལོ —1519ལོ)བཀའ་དྲིན་ལས་བྱུང་བ་ལས། རང་ཉིད་ཀྱི་བརྩོན་པ་ལས་བྱུང་བ་
མིན། སྐབས་འདིའི་ཡོ་རོབ་གླིང་གི་རྒྱལ་པོ་རྣམས་ལ་དབང་ཆ་རྩོད་ཐབས་རྣམ་པ་སྣ་
ཚོགས་བྱུང་། རྒྱལ་པོ་ལ་ལས་གཡོ་སྒྱུར་བརྟེན་ནས་དབང་ཆ་བརྩད། རྒྱལ་པོ་ལ་ལས་དཔུང་
ཤུགས་ལ་བརྟེན་ནས་དབང་ཆ་བརྩད། ཧབ་སི་བྷ་གྷའི་ཁྱིམ་རྒྱུད་ཀྱིས་གཉེན་བྱས་ནས་རྒྱལ་
ཁབ་མང་པོ་དབང་དུ་བསྡུས།
མག་སི་མེ་ལེན་གྱིས། རང་གི་ཕ་མེས་ཀྱི་མངའ་རིས་སི་ཏའེ་རེ་ཡ། ཨལ་སཱ་སི། ཨོ་
སི་ཐྲ་ཡ་དང་ཡུལ་གཞན་འགའི་མངའ་དབང་རྒྱུད་འཛིན་བྱས་ཁར། གཉེན་བྱས་ནས་ནེ་
གཟའ་ལེན་ཙི་དང་བྷ་གྷན་དྷེ་ཡང་རང་གི་མངའ་རིས་སུ་བསྡུས། མག་སི་མེ་ལན་གྱི་བཙུན་
མོ་དང་པོ་འདས་རྗེས། ནེ་གཟའ་ལེན་ཙི་གཞན་ལ་མ་ཤོར་ཡང་། བྷ་གྷན་དྷེའི་ཡུལ་གྲུ་མང་
པོའི་བདག་དབང་གཞན་ལ་ཤོར། རྗེས་སུ་གཉེན་བྱས་ནས་བྷི་རེ་ཐེ་ནེ་ལེན་ཐབས་བྱས་
ཀྱང་མ་ལོན། སྤྱི་ལོ1493ལོར། ཧྥུ་རེ་ཏྲེ་ཁ་གསུམ་པས་རྒྱལ་སྲིད་མག་སི་མེ་ལེན་ལ་གཏད་
དེ་འཇར་མན་དབང་དུ་བསྡུས། གཉེན་བྱས་ནས་མེ་ལན་གུང་གི་རྒྱལ་ཁབ་མངའ་འོག་ཏུ་
བཅུག། མག་སི་མེ་ལེན་གྱིས་མངའ་ཁོངས་རྒྱ་སྐྱེད་བྱེད་པའི་སླད་དུ། རང་གི་བུ་ལ་བུ་མོ་གླེན་
མ་ཞིག་དང་གཉེན་བྱེད་དུ་བཅུག བུ་མོ་འདི་སྔར་ཁོ་ལམ་བྷ་སི་ལ་རོགས་སྐྱོར་བྱེད་པའི་སི་
ཕེན་གྱི་རྒྱལ་པོ་ཧྥ་དྷེ་ནན་དང་བཙུན་མོ་ཨི་ཟ་བྷེལ་ལཱའི་སྲས་མོ་ཡིན། སྐབས་འདིར་སི་ཕེན།
སཱ་དྷི་ནེ་ཡ།སེ་སེ་ལི། ཨ་མེ་རི་ཁ་གླིང་གི་བྷར་ཟེལ་བྱང་རྒྱུད་ཀྱི་ཆ་རྣམས་ཧྥ་དྷེ་ནན་དང་ཨི་
ཟ་བྷེལ་ལཱའི་མངའ་རིས་ཡིན་པས། རྒྱལ་པོ་འདིའི་མངའ་ཁོངས་ཤིན་ཏུ་ཆེ།
ཆཱལ་སི་ལྔ་པས་སྲིད་སྐྱོང་སྐབས། ཨ་མེ་རི་ཁ་གླིང་གི་ཡུལ་ཕལ་ཆེ་བ་དང༌། ཏུ་རུ་ཁ་
ཕུད་པའི་ཡོ་རོབ་གླིང་གི་སུམ་ཆའི་གཅིག་གམ་ཉིས་ཆའི་གཅིག་ཙམ་རྒྱལ་པོ་འདིའི་མངའ་
ཁོངས་སུ་ཆུག སྤྱི་ལོ1506ལོར་ཆཱལ་སིར་ནེ་གཟའ་ལེན་ཙིའི་རྒྱལ་ས་གཏད། སྤྱི་ལོ1516ལོར་
ཆཱལ་སིའི་སྤོ་བོ་ཧྥ་དྷེ་ནན་འདས། ཚཱལ་སིའི་མ་ཡུམ་གྱིས་སྲིད་སྐྱོང་མ་ནུས་པས། སི་ཕེན་གྱི་
རྒྱལ་ས་ཆལ་སིར་གཏད། སྤྱི་ལོ1519ལོར་མག་སི་མེ་ལེན་འདས། དེའི་ཕྱི་ལོ་སྟེ་ཆཱལ་སིས་ལོ་
ཉི་ཤུའི་སྟེང་ནས་རྒྱལ་སྲིད་བཟུང་།
ཆཱལ་སི་ལྔ་པ་ནི་མཆུ་སྒྲོས་མཐུག་ཅིང་མ་ནེ་རིང་བས། སྤྱང་པོའི་ཤ་ཚུགས་དང་བྲལ་
ཞིང་། བཟོ་ལྟ་ཡིད་དུ་འོང་བ་ཞིག་མིན་པར་སྣང༌། སྐབས་འདི་འཛམ་གླིང་དུ་ཡོན་ཏན་
གྱིས་ཕྱུག་པའི་རྒྱལ་པོ་ན་གཞོན་སྙིང་སྟོབས་ཅན་མང་དུ་བྱུང་བའི་དུས་རབས་ཤིག་ཡིན།
དཔེར་ན། སྤྱི་ལོ1509ལོར། ཨིང་གྷ་ལན་དུ་ཧེན་རེ་བརྒྱད་པས་ལོ་བཅོ་བརྒྱད་ཀྱི་སྟེང་ནས་
རྒྱལ་སྲིད་བཟུང་། སྤྱི་ལོ1515ལོར། ཧྥུ་རན་སེ་སི་དང་པོ་ལོ་ཉེར་གཅིག་གི་སྟེང་ལ་ཧྥ་རན་
སིའི་་རྒྱལ་སར་བཀོད། སྐབས་འདིར་ཏུ་རུ་ཁ་ལ་སེའུ་ལའེ་མན་དང་། རྒྱ་གར་ལ་རྒྱལ་པོ་
པཱ་པར་ཞེས་པས( སྤྱི་ལོ1526ལོ—སྤྱི་ལོ1530ལོ) དབང་བསྒྱུར། གོང་མ་འདི་གཉིས་ཆབ་
སྲིད་ལ་ཤིན་ཏུ་མཁས། ལེ་ཨུ་བཅུ་པ་ཡང་སྐབས་འདིའི་ཆོས་རྗེ་ཕུལ་དུ་བྱུང་བ་ཞིག་ཡིན།
ཧྥུ་རན་སེ་སི་དང་པོ་དང་ཆོས་རྗེ་ལེ་ཨུ་གཉིས་ཆཱལ་སི་ལྔ་པས་སྲིད་དབང་སྒེར་གཅོད་
བྱེད་པར་དོགས་པས། ཆལ་སི་རྒྱལ་སར་དགོད་པར་འགལ་རྐྱེན་སྣ་ཚོགས་བཟོས། ཧེན་རེ་
བརྒྱད་པ་དང་ཧྥུ་རན་སེ་སི་དང་པོས། རང་ཉིད་གོང་མར་འོས་སྦྱོར་ཅི་ཐུབ་བྱས་ཀྱང་། སྤྱི་
ལོ1273ལོ་ནས་བཟུང་། ཧབ་སི་བྷ་གྷའི་ཁྱིམ་རྒྱུད་ཀྱིས་རྒྱལ་སྲིད་བཟུང་ཞིང་། འདེམས་བསྐོ་
བྱེད་སྐབས་ཚཱལ་སིས་རྒྱུ་རྔན་མང་པོ་བརྫངས་པས།མཐར་རྒྱལ་ས་ཆལ་སིར་ཐོབ།
ཆཱལ་སི་རྒྱལ་སར་འཁོད་སྐབས་སྲིད་དབང་བློན་པོ་རྣམས་ཀྱིས་བཟུང་ཡོད་པས།
ཆལ་སིས་བློན་པོའི་ལག་ནས་དབང་ཆ་རིམ་གྱིས་ཕྱིར་བླངས། ཆལ་སིས་རང་གི་རྒྱལ་སྲིད་
ཀྱི་ཁྲི་ཁ་མཐོ་ནའང༌། དེའི་ཕག་ཏུ་རང་གི་སྲིད་དབང་གཞན་གྱིས་འཕྲོག་པའི་ཉེན་ཁ་ཆེན་
པོ་ཞིག་བག་ལ་ཉལ་ཞིང་།རྒྱལ་སྲིད་ཀྱི་རྨང་གཞི་བརྟན་པོ་མིན་པར་མཐོང་
ཆཱལ་སིས་རྒྱལ་སྲིད་སྐྱོང་རིང་ནི། མཱ་ཐེན་ལོའུ་དྷས་ཆོས་ལུགས་བཅོས་བསྒྱུར་བྱེད་
སྐབས་དང་ཁེལ་བས། ཁོའི་རྒྱལ་ཁམས་སུ་ཟིང་ཆ་མི་ཉུང་བ་བྱུང༌། ཆོས་རྗེས་ཆལ་སི་རྒྱལ་
སར་དགོད་པར་བཀག་འགོག་བྱས་ཚུལ་ལ་དཔགས་ན། ཚཱལ་སིས་ཆོས་ལུགས་བཅོས་
བསྒྱུར་བྱེད་མཁན་རྣམས་ལ་རྒྱབ་སྐྱོར་བྱ་དགོས་པར་སྣང་མོད། འོན་ཀྱང་ཆཱལ་སི་བྱིས་
པའི་དུས་ནས་སི་ཕེན་ཡེ་ཤུའི་རིང་ལུགས་པའི་རྒྱལ་ཁམས་སུ་འཚར་ལོངས་བྱུང་བའི་བག་
ཆགས་ཀྱིས། ཁོང་གིས་མཱ་ཐེན་ལོའུ་དྷའི་ཆོས་ལུགས་བཅོས་བསྒྱུར་ལ་བཀག་འགོག་བྱས།
རྗེས་སུ་ཆལ་སི་དང་ཡེ་ཤུའི་གྲུབ་མཐའ་གསར་མར་དད་པའི་ཁམས་ཀྱི་རྒྱལ་པོ་དག་གི་
བར་ལ་འགལ་བ་བྱུང་ཞིང་། ནང་སྒོས་སུ་འཇར་མན་གྱི་སཱ་ཁ་སེ་ནེའི་དབང་འཛིན་པའི་
བར་ལ་འགལ་བ་ཆེན་པོ་བྱུང༌། སྐབས་འདིར་ཡེ་ཤུའི་ཆོས་ལུགས་ནི་ཕྱོགས་ཁག་ཆེན་པོ་
གཉིས་སུ་ཐོར་ཉེན་ཡོད་ཅིང་། ཚཱལ་སིས་རང་ཉིད་འདི་གཉིས་ཐོར་མཚམས་ཀྱི་གས་ཁ་
དེར་གནས་ཡོད་པ་ཤེས་ཏེ། གས་སྲུབས་བསུབ་པར་འབད་པ་ཆེན་པོ་བྱས་ཀྱང་ངལ་བ་
འབྲས་མེད་དུ་གྱུར། སྐབས་འདིར་འཇར་མན་དུ་ཆབ་སྲིད་དང་ཆོས་ལུགས་གཉིས་ཀའི་
རྐྱེན་གྱིས། རྒྱལ་ཁབ་ཀྱི་ནང་ཁུལ་དུ་ཞིང་པའི་འོས་ལངས་ཆེན་པོ་བྱུང་ཁར། རྒྱལ་ཁབ་ཕྱི་
རོལ་གྱི་ཤར་ནུབ་གཉིས་ནས་དགྲ་ཆེན་པོ་བྱུང་། ནུབ་ཕྱོགས་སུ་ཆལ་སིའི་དགྲ་ཟླ་ཧྥུ་རན་སེ་
སི་དང་པོས་དཔུང་འཇུག་བྱེད་གྲབས་བྱས་ཤིང་། ཤར་ཕྱོགས་སུ་ཏུ་རུ་ཁ་པས་ཧང་གྷ་རིར་
སྒར་བཏབ་ནས་ཚུར་རྒོལ་བྱེད་ཆས་བྱས། ཆཱལ་སིའི་དགྲ་བོ་འདི་གཉིས་མནའ་འབྲེལ་བྱས་
ནས། ཚཱལ་སི་ལ་ཨོ་སི་ཐྲོ་ཡས་ལོ་མང་པོར་བླ་སྐྱེས་མ་སྤྲད་པ་རྣམས་གྲངས་ཚང་ཉམས་
མེད་དུ་སྤྲོད་འཇུག་དགོས་ཚུལ་གྱི་སྐད་བཏང༌། སི་ཕེན་གྱི་དམག་དཔུང་དང་རྒྱུ་ནོར་ཀུན་
ཆལ་སིར་དབང་ནའང༌། འཇར་མན་གྱིས་ཆཱལ་སིར་དངུལ་གྱི་རྒྱབ་སྐྱོར་མ་བྱས་པས་ནོར་
གྱིས་དབུལ་ཞིང༌། མངའ་འོག་གི་སྤྱི་ཚོགས་དང་ཆབ་སྲིད་ལ་དཀའ་ཁག་ཆེན་པོ་བྱུང་བས།
ཆཱལ་སིས་བུ་ལོན་མང་པོ་མི་ལེན་ཐབས་མེད་དུ་གྱུར།
ཧྥུ་རན་སེ་སི་དང་པོ་དང་ཏུ་རུ་ཁ་པའི་དཔུང་ནི། ཆལ་སི་དང་ཧེན་རེ་བརྒྱད་པ་
མཉམ་འབྲེལ་བྱས་ནས་བཟློགས། སྐབས་འདིར་ཨི་ཐ་ལིའི་བྱང་རྒྱུད་ཀྱི་ཡུལ་གྲུ་གཡུལ་ས་
གཙོ་བོར་གྱུར་ཅིང༌། ཕྱོགས་གཉིས་ཀའི་དམག་སྤྱིའི་འཇོན་ནུས་ཤིན་ཏུ་ཞན་པས། དཔུང་
རོགས་ཁ་སྣོན་བྱེད་ཐུབ་མིན་ནི་རྒྱལ་ཕམ་འབྱེད་ཐུབ་མིན་གྱི་རྒྱུ་གཙོ་བོར་གྱུར། རྗེས་སུ་
འཇར་མན་པས་ཧྥ་རན་སིར་དཔུང་དྲངས་ཀྱང་། གྲོང་ཁྱེར་མཱ་སེལ་ལེན་མ་ཐུབ་པས།
དཔུང་ཨི་ཐ་ལིའི་བྱང་རྒྱུད་དུ་ཕྱིར་འཐེན་དགོས་བྱུང་། གྲོང་ཁྱེར་མེ་ལན་དགྲ་ལག་ཏུ་ཤོར་
རྗེས། ཕཱ་ཝེ་ཡའི་ཡུལ་དུ་འཇར་མན་ནི་ཧྥུ་རན་སེ་སི་དང་པོའི་དཔུང་གིས་མཐའ་བསྐོར་ཏེ་
ཡུན་རིང་འཐབས་ཀྱང༌། འཇར་མན་དམག་གིས་ཧྥུ་རན་སེ་སིའི་དཔུང་ཆམ་ལ་ཕབ། མཐར་
ཧྥུ་རན་སེ་སི་རང་ཉིད་ཀྱང་དགྲ་ལག་ཏུ་ཤོར་ནས་བཙོན་དུ་བཅུག ཆོས་རྗེ་དང་ཧེན་རེ་
བརྒྱད་པས་ཆལ་སིའི་སྟོབས་ཤུགས་ཤིན་ཏུ་ཆེ་བར་མཐོང་བས། གཉིས་ཀ་མཉམ་འབྲེལ་
བྱས་ནས་ཆལ་སིར་འཐབས།
སྐབས་འདིར་མེ་ལན་གྱི་འཇར་མན་དམག་རྣམས་དམག་རྒྱགས་ཆད་པས་མུག་སྡུག་
གིས་མ་བཟོད་དེ། དམག་མང་གིས་དམག་དཔོན་ཁན་སི་ཐ་བྷོལ་བྷོ་བྷན་ལ་རོམ་ལ་ཞུགས་
པར་ཞུས་པས། སྤྱི་ལོ1527ལོར། མེ་ལན་གྱི་འཇར་མན་དམག་སོང་ནས་གྲོང་ཁྱེར་རོམ་བཅོམ།
འཇར་དམག་གིས་རོམ་དུ་མི་གསོད་ཅིང་རྒྱུ་འཕྲོག་སྐབས། རོམ་ཆོས་རྗེ་སྐྲག་ནས་སན་ཨན་
རྗི་ལོ་ཞེས་པའི་མཁར་ལ་བྲོས། འཇར་དམག་ཕྱིར་འཐེན་པར་ཆོས་རྗེ་དེས་གསེར་སྒོར་འབུམ་
བཞི་བྱིན། ལོ་བཅུའི་རིང་ལ་དེ་ཡིན་འདི་ཡིན་མེད་པར་འཐབ་འཁྲུག་ཟམ་མ་ཆད་པར་བྱས་
པ་འདིས། ཡོ་རོབ་གླིང་ནི་ཤིན་ཏུ་དབུལ་ཞིང་ཕོངས་པའི་སྐོབས་སུ་བཙུད། མཐར་གོང་མ་
ཆེན་པོ་ཚཱལ་སི་ཨི་ཐ་ལིའི་གཡུལ་ལས་རྒྱལ་ཏེ། སྤྱི་ལོ1530ལོར། བྷོ་ལོག་ནཱར་ཆོས་རྗེ་ཡིས་ཆལ་
སི་ལ་གོང་མའི་དབུ་རྒྱན་གནང་ནས་དབང་བསྐུར། ཆལ་སི་ནི་ཆོས་རྗེ་ཡིས་གོང་མའི་དབུ་
རྒྱན་གནང་ནས་དབང་བསྐུར་བའི་འཇར་མན་གྱི་གོང་མ་མཐའ་མ་ཡིན་ནོ། །
ཏུ་རུ་ཁའི་དམག་གིས་ཧང་གྷ་རི་ལ་འཐབས་ཏེ། སྤྱི་ལོ1526ལོར་ཧང་གྷ་རིའི་རྒྱལ་
ས་བྷོ་དྷ་ཕེ་སི་བླངས། ཧང་གྷ་རིའི་རྒྱལ་པོ་བཀྲོངས། སྤྱི་ལོ1529ལོར། ཝེ་ཡེ་ནཱ་གོང་མ་སེའུ་
ལའེ་མན་གྱི་མངའ་འོག་ཏུ་འཆོར་ལ་ཁད་པ་བྱས་པས་ཆཱལ་སི་ཤིན་ཏུ་སྐྲག་སྟེ། ཏུ་རུ་ཁ་
པ་རྣམས་ཕྱིར་བཟློག་དགོས་བསམས་ནས་སེམས་ཐག་ཆོད་ཀྱང་། འཇར་མན་གྱི་ཁམས་
ཀྱི་རྒྱལ་པོ་རྣམས་གཅིག་བསྒྲིལ་བྱ་མ་ཐུབ་པས་དགྲ་བོ་ཟློག་ཐབས་མ་རྙེད། སྐབས་འདིར་
ཧྥུ་རན་སེ་སི་དང་པོར་སྔར་བཞིན་འདུམ་བྱེད་འདོད་མ་མཆིས་པས། འཇར་མན་དང་ཧྥ་
རན་སིའི་བར་ལ་ཡང་བསྐྱར་འཐབ་འཁྲུག་བྱུང་། སྤྱི་ལོ1538ལོར། ཧྥ་རན་སིའི་ལྷོ་རྒྱུད་ཀྱི་
ཆ་རྣམས་ཆལ་སིས་ཕྲོགས་པས། ཧྥ་རན་སིས་ཏུ་རུ་ཁ་པ་བཟློག་པར་མཉམ་འབྲེལ་བྱ་རྒྱུ་
ཁས་བླངས།
སྐབས་འདིར་འཇར་མན་གྱི་ཡེ་ཤུའི་ཆོས་ཀྱི་གྲུབ་མཐའ་གསར་མ་འཛིན་པའི་ཁམས་
ཀྱི་རྒྱལ་པོ་རྣམས་ཀྱིས་རོམ་ཆོས་རྗེ་དང་འབྲེལ་ལམ་གཅོད་དགོས་སྙམ་སྟེ། གྲོང་ཁྱེར་སེ་
མལ་ཁལ་དྷེ་ཁར་གོང་མ་ཆཱལ་སིར་ངོ་ལོག་བྱེད་པའི་མནའ་བཞགཚཱལ་སི་རྒྱལ་ཁབ་ནང་
ཁུལ་གྱི་འཐབ་རྩོད་བསྡུམ་པར་བྲེལ་བས། ཡེ་ཤུའི་རིང་ལུགས་པས་ཧང་གྷ་རི་དགྲ་ལག་
ནས་ཕྱིར་ལེན་པའི་འཐབ་འཁྲུག་ལ་དོ་སྣང་བྱེད་ཁོམ་མ་བྱུང༌། ཁམས་ཀྱི་རྒྱལ་པོ་དག་གིས་
མངའ་དབང་རྩོད་པའི་འཐབ་རྩོད་ཀྱི་སྒོ་མོ་ཕྱེ་ཞིང༌། འཐབ་རྩོད་འདིའི་རྒྱུན་ཧ་ཅང་རིང་
བ་ཆཱལ་སིས་གསལ་པོར་ཤེས་ཡོད། ཁམས་ཀྱི་རྒྱལ་པོ་དག་གིས། སྐབས་འགར་དམག་འཁྲུག་
ཡ་ང་བ་བྱས་ནས་གནོད་པ་ཆེན་པོ་བཟོས། སྐབས་འགར་ལྐོག་གཡོ་དང་ཕྱི་འབྲེལ་གྱི་གཡོ་
འཕྲུལ་སྣ་ཚོགས་ལ་བརྟེན་ནས་མངའ་དབང་བརྩད། ཁམས་ཀྱི་རྒྱལ་པོས་ལྐོག་གཡོ་ཇུས་
ངན་སྣ་ཚོགས་བཤམས་ནས་བསླངས་པའི་འཐབ་རྩོད་ཀྱི་ཟིང་ཆ་ནི། དུས་རབས་བཅུ་དགུ་
པར་ཡང་མ་ཞི་བས། ཡོ་རོབ་གླིང་གི་ཡུལ་དབུས་རྣམས་ཤིན་ཏུ་ཉམས་ཤིང་སྐྱོ་པོར་བཟོས།
གནས་སྟངས་ཉིན་རེ་བཞིན་སྐྱོ་པོར་གྱུར་པ་འདི་ཟློག་བྱེད་ཀྱི་སྟོབས་ཤུགས་དེ་ལ།
ཆཱལ་སིས་ཁ་ལོ་གཏན་ནས་བསྒྱུར་མ་ཐུབ་པར་སྣང༌། ཆལ་སི་ནི་དུས་སྐབས་འདིའི་མི་ཁྱད་
པར་བ་ཞིག་ཡིན་པ་བསྙོན་དུ་མེད་མོད། འོན་ཀྱང་ཁོང་གིས་རྒྱལ་ཕྲན་བར་གྱི་འཐབ་རྩོད་
ནི་ཆོས་ལུགས་ལྟ་གྲུབ་སྐོར་གྱི་རྩོད་གཞི་རེད་སྙམ། ཚོགས་འདུ་སྣ་ཚོགས་བསྐངས་ནས་གྲོས་
བྱས་ཏེ། རྩ་ཚིག་དང་གསལ་བསྒྲགས་མང་དུ་སྤེལ་ནས་སྡུམ་ཐབས་བྱས་ཀྱང་ངལ་བ་འབྲས་
མེད་དུ་གྱུར། དེང་སང་འཇར་མན་གྱི་ལོ་རྒྱུས་ཞིབ་འཇུག་བྱེད་ཚེ། ལོ་རྒྱུས་ཞིབ་འཇུག་པས་
རཱ་ཐེ་སེ་བྷོན་གྱི་ཆོས་ལུགས་ཞི་ཆིངས། ཨོ་གྷ་སེ་བྷ་གྷའི་འཕྲལ་སེལ་འདུམ་ཡིག ནེའུ་རེམ་
བྷག་གྲུབ་མཐའི་འདུམ་ཡིག་སོགས་ལ་ལྟ་ཀློག་མི་བྱེད་ཐབས་མེད་དུ་གྱུར་པའང་དེའི་
དབང་གིས་ཡིན་ནོ། ། རྒྱལ་པོ་དག་ལས་ཆིངས་ཡིག་གི་ཆོད་དོན་སྲུང་མཁན་གཅིག་ཀྱང་
མེད་པས། ཡིག་ཆ་དེ་དག་གིས་བེད་གང་ཡང་མ་ཆོད།
སྐབས་འདིའི་ཡོ་རོབ་གླིང་གི་ཁམས་ཀྱི་རྒྱལ་པོ་དག་གིས། ལྷག་བསམ་རྣམ་དག་གིས་
བྱ་བ་བསྒྲུབས་པ་སྣ་གཅིག་ཀྱང་མེད། འདིའི་སྐབས་ཀྱི་གྲུབ་མཐའི་འཐབ་རྩོད་མང་པོ་དང་།
མི་དམངས་ཀྱིས་སྤྱི་ཚོགས་དྲང་བདེན་དང་བདེན་དོན་ལ་བཅངས་པའི་རེ་འདུན། རིག་པ་
སློབ་གཉེར་དང་ཁྱབ་གདལ་བཏང་བ་ཀུན། རྒྱལ་པོ་རྣམས་ཀྱིས་དབང་ཆ་ལེན་ཐབས་ཀྱི་
བསླུ་བྲིད་དང་སྐྱིན་ཚབ་ཏུ་མ་གྱུར་པ་གཅིག་ཀྱང་མེད། དབྱིན་ཇིའི་ཧེན་རེ་བརྒྱད་པ་རྒྱལ་
སར་འགོད་པར་ཉེ་བ་ན། ཧེན་རེས་ཆོས་ལོག་ལ་དགག་ཡིག་ཅིག་བྲིས་པར། ཆོས་རྗེ་ཤིན་ཏུ་
དགའ་སྟེ་ཧེན་རེ་ལ་ཆོས་སྐྱོང་ཞེས་པའི་མཚན་གནང༌། ཧེན་རེ་གཞོན་ནུ་མ་ཨན་བྷོ་ལེན་
ལ་ཆགས་ཏེ་རང་གི་ཆུང་མ་དང་ཐོར། ཆོས་ཚོགས་ཀྱི་རྒྱུ་རྫས་མང་པོ་བདག་གིར་བྱས། སྤྱི་
ལོ1530ལོར། ཧེན་རེ་བརྒྱད་པ་ཡེ་ཤུའི་གྲུབ་མཐའ་གསར་མར་ཞུགས། སྐབས་འདིར་དྷན་
མཱ་ཁ། ནོ་ཝེ།སི་ཝེ་དྷན་རྣམས་ཀྱང་གྲུབ་མཐའ་གསར་མར་ཞུགས།
སྤྱི་ལོ1546ལོར།འཇར་མན་དུ་ཆོས་ལུགས་ཀྱི་འཐབ་འཁྲུག་ཆེན་པོ་བྱུང་།མཱ་ཐེན་ལོའུ་
དྷ་འཐབ་འཁྲུག་མ་བྱུང་གོང་གི་ཟླ་བ་འགའི་སྔོན་དུ་འདས། འཐབ་འཁྲུག་འདིའི་བརྒྱུད་
རིམ་ཡིག་ཚོགས་ཆེ་བས་མ་བྲིས། འཐབ་འཁྲུག་འདིའི་མཐའ་འབྲས་ནི། གྲུབ་མཐའ་གསར་
མའི་སཱ་ཁ་སེན་གྱི་དཔུང་རྣམས་རབ་ཏུ་ཕམ། འདིའི་འཕྲོར་ཆལ་སི་ལ་ངོ་རྒོལ་བྱེད་མཁན་
ནི་ཧེ་སིའི་ཡུལ་གྱི་ཧྥེ་ལེ་ཕུ་གཅིག་པུ་ལས་མ་ལུས། ཧྥེ་ལེ་ཕུ་ལ་དད་པ་ལོག་པའི་ནག་ཉེས་
བཀལ་ནས་བཙོན་དུ་བཅུག ཆལ་སིས་ཏུ་རུ་ཁ་པར་ལོ་རེཪ་བླ་སྐྱེས་འབུལ་བ་ཁས་བླངས་
པས་ཏུར་དམག་ཕྱིར་འཐེན། སྤྱི་ལོ1547ལོར། གླུ་རན་སེ་སི་དང་པོ་ཚེ་ལས་འདས། ཚཱལ་སིའི་
དགྲ་ཟླ་རྣམས་རེ་རེ་བཞིན་མེད་པར་གྱུར། ཁོས་བློ་བདེ་ཞིང་བག་ཕེབས་པས་ཟིང་ཆ་ཆེ་
ཡུལ་ཀུན་ཞི་བདེར་དགོད་པར་འབད་ལོང་མ་བྱུང་བར། སྤྱི་ལོ1552ལོར་འཇར་མན་དུ་ཡང་
བསྐྱར་དམག་འཁྲུག་བྱུང༌། ཚཱལ་སི་ལྔ་པ་ཨེང་ཙི་བྷེ་རོ་ཁ་ནས་བྲོས་པས་དགྲ་ལག་ཏུ་མ་
ཚུད། དེ་རྗེས་ཕཱ་སའོ་འདུམ་ཁྲ་བཞག་ནས་འཁྲུག་པ་ཞི་ཡང༌། ཕྱི་ཚུལ་གྱི་ཞི་འཇགས་ཙམ་
ལས་དོན་གྱི་ཞི་བདེ་མ་བྱུང༌།
གོང་སྨོས་ནི་ཚཱལ་སིའི་ལོ་སོ་གཉིས་རིང་གི་རྒྱལ་སྲིད་བསྐྱངས་ཚུལ་ལོ། །ཞིབ་པར་
བརྟགས་ན། ཏུ་རུ་ཁ། དབྱིན་ཇི། འཇར་མན། ཧྥ་རན་སི་སོགས་རྒྱལ་ཁབ་གང་ཡིན་ཡང་།
ཡོ་རོབ་གླིང་གི་མངའ་དབང་ལོན་རྒྱུ་ནི་ཁོ་ཚོས་འཐབ་འཁྲུག་བྱེད་པའི་དམིགས་ཡུལ་
ཡིན། རྒྱལ་ཁབ་འདི་དག་ལས། ཨ་མེ་རི་ཁ་གླིང་དང་ཨེ་ཞ་ཡ་གླིང་དུ་བསྐྱོད་པའི་མཚོ་ལམ་
གསར་པ་རྙེད་པར་དོ་སྣང་བྱེད་པའི་རྒྱལ་ཁབ་གཅིག་ཀྱང་མ་བྱུང༌། མཚོ་ལམ་དེ་དག་ལ་
ཆབ་སྲིད་ཀྱི་དོན་སྙིང་ཆེན་པོ་ཡོད་པ་རྒྱལ་ཁབ་འདི་དག་གིས་གཏན་ནས་མ་རྟོགས། དུས་
འདིའི་སྐབས་སུ།ཨ་མེ་རི་ཁ་གླིང་དུ་ལོ་རྒྱུས་ཀྱི་དོན་རྐྱེན་ཆེན་པོ་ཞིག་བྱུང༌། སི་ཕེན་པ་ཁོར་
ཐ་གཟི་ཞེས་པས་མི་ཉུང་ཤས་ཁྲིད་ནས། མེ་ཁེ་སི་ཁོའི་ཨ་མེ་རི་ཁ་གླིང་གི་ཡུལ་མིའི་རྒྱལ་
ཁབ་དབང་དུ་བསྡུས། སི་ཕེན་པ་ཕེ་གཟའ་རོ་ཞེས་པས་ཕཱ་ནཱ་མཱ་མཚོ་འགག་བརྒལ་ནས་ཕེ་
རུའི་ཡུལ་མངའ་འོག་ཏུ་བཅུག ཨ་མེ་རི་ཁ་གླིང་གི་ཡུལ་འདི་དག་གི་བདག་དབང་སི་ཕེན་
པར་ཐོབ་པ་འདིས། སི་ཕེན་གྱི་རྒྱལ་པོས་དངུལ་བགྲང་གིས་མི་ལང་བ་བསགས་པ་ཙམ་
ལས། འདིས་ཡོ་རོབ་གླིང་སྤྱི་ལ་ཕན་གང་ཡང་མ་ཐོགས།
ཕཱ་སའོ་འདུམ་ཁྲ་བཞག་རྗེས། གོང་མ་ཆལ་སིའི་བློ་ལ་འགྱུར་བ་མཚར་པོ་ཞིག་བྱུང་།
རྒྱལ་ཁབ་ཀྱི་མཚན་དང་ལ་རྒྱའི་དོན་དུ་འཐབ་འཁྲུག་ལ་འཇུག་པའི་ངལ་བས་ཆལ་སི་ཡིད་
ཕྱུང་། ཡོ་རོབ་གླིང་གི་འཁྲུག་ལོང་ཆེན་པོ་དེ་དག་ཆལ་སིའི་ཡིད་ལ་ཤར་ཚེ། ཁོང་གི་སེམས་
ལ་སུན་སྣང་བཟོད་གླགས་མེད་པ་ཞིག་ངང་ངམ་ཤུགས་ཀྱིས་སྐྱེས། ཆལ་སི་ལེ་ལོ་ཆེ་ཞིང་།
གཟུགས་པོ་ཐང་པོ་མེད་ཁར་རྒྱུན་པར་དྲེག་གྲུམ་གྱིས་མནར་བས། གོང་མའི་ཁྲི་ལས་མྱུར་
བར་གཟུར་དགོས་སྙམ། མི་རིང་བར་ཆལ་སིས་ནུ་བོ་ཧྥ་དྷེ་ནན་འཇར་མན་གྱི་རྒྱལ་པོ་དང༌།
སྲས་ཧྥེ་ལེ་ཕུ་ནེ་གཟའ་ལེན་ཙིའི་རྒྱལ་པོར་བསྐོས། ཆལ་སིས་རྒྱལ་སྲིད་སྲས་དང་ནུ་བོར་
གཏད་ནས། རང་ཉིད་ཡུ་སི་ཐའི་རི་ཁྲོད་ལ་ཕྱིན། རི་ཁྲོད་འདིའི་ཉེ་འཁོར་དུ་བེ་ཤིང་དང་ཨ་
འབྲུམ་གྱི་ནགས་ཤིན་ཏུ་མཐུག། སྤྱི་ལོ1558ལོར། ཚཱལ་སི་ཡུ་སི་ཐའི་རི་ཁྲོད་དུ་འདས།
གོང་མ་ཚཱལ་སི་རྒྱལ་སྲིད་ཀྱི་བྲེལ་ཚབས་ཆེན་པོས་ཡིད་ཕྱུང་བས། གནས་དབེན་པ་
བསྟེན་ནས་ཁེར་རྐྱང་དང་བབ་ཆགས་ཀྱི་ངང་དུ། བདེ་བ་དོན་གཉེར་གྱིས་བསྡད་པར་
བཤད་ཀྱང་དོན་དུ་དེ་ལྟར་མ་ཡིན། ཚཱལ་སི་རི་ཁྲོད་འགྲིམ་པའི་འཚོ་བ་ནི། རྒྱལ་པོའི་ཁབ་
ལྟར་བྱ་བའི་ངལ་དུབ་དེ་འདྲ་ཆེན་པོ་མེད་པ་ཙམ་མོ། །ཁོང་གི་ཞབས་ཕྱིར་མི150ཡོད་
པས་ཁེར་རྐྱང་མིན་ལ། སྡོད་སའི་ཁང་པའང་རྒྱལ་པོའི་ཁབ་ལྟར་རྒྱས་སྤྲོས་ཆེ་བས་བབ་
ཆགས་ག་ལ་ཡིན། སྲས་ཧྥེ་ལེ་ཕུས་ཆལ་སིར་ཤིན་ཏུ་བཀུར་བས། ཡབ་ཀྱིས་ཅི་གསུངས་
བཀའ་བཞིན་བསྒྲུབས།
ཆཱལ་སིར་ཡོ་རོབ་གླིང་གི་བྱ་བ་བྱེད་འདོད་ཀྱི་མོས་པ་མེད་ན་ཡང༌། བྱ་བ་གཞན་
དག་ལ་འཇུག་པའི་སྤྲོ་བ་མ་ཉམས། དེའི་སྐོར་ཕེ་རེ་སེ་ཁོ་ཐས་འདི་ལྟར་བྲིས་འདུག “གྷ་
ཙི་ཐེ་ལོ།ཝལ་ལཱ་ཏོ་ལེད། ཁོའེ་ཁ་སཱ་དྷཱའི་ཡུལ་གྱི་བློན་ཆེན་རྣམས་ཀྱི་ཉིན་རེའི་འཕྲིན་ཡིག་
དག་ཏུ། ཚཱལ་སིའི་བཟའ་བཏུང་དང་སྙུང་གཞིའི་གནས་ཚུལ་མ་བཀོད་པའི་འཕྲིན་ཡིག་
གཅིག་ཀྱང་མེད། བློན་པོ་རྣམས་ཀྱིས་དེ་ནི་ལྟ་ཀློག་གི་ཁུར་པོ་ལྷག་མ་ཞིག་ལས་དོན་སྙིང་
གང་ཡང་མེད་པར་འདོད། རྒྱལ་ཁབ་ཀྱི་སྲིད་དོན་གལ་ཆེན་གྲོས་བྱེད་སྐབས། ཆབ་སྲིད་ནི་
ཟས་གཡོ་ཚུལ་ལ་བསྲེས་ནས་གླེང་དགོས་པ་ནི། བློན་པོ་རྣམས་བཟོད་དཀའ་བའི་གནས་
ཤིག་ཡིན་པ་དཔགས་ན་ཤེས། ཝལ་ལཱ་ཏོ་ལེད་ནས་ལེ་གཟེ་བྷེན་ལ་འགྲོ་དགོས་ཚེ། ལས་
དོན་གྱི་བྲེལ་ཆ་ཇི་ལྟར་ཆེ་ན་ཡང་། ལེ་གཟེ་བྷེན་ལ་ཤར་གྱིས་འགྲོ་མི་ཐུབ། རྗ་ལན་དྷེ་ལཱ་
ནས་གོང་མར་བཟའ་བཅའ་ཉོ་དགོས་པས། ཅིས་ཀྱང་ཡུལ་དེ་བརྒྱུད་ནས་འགྲོ་དགོས་པས་
སོ། ། གཟའ་འཁོར་རེའི་གཟའ་ཕུར་བུའི་ཉིན་ལ་ཉ་ཤ་ཉོས་ནས། དེའི་ཕྱི་ཉིན་གྱི་སྨྱུང་གནས་
ལ་གོ་སྒྲིག་བྱ་དགོས། ཚཱལ་སིས་རི་ཁྲོད་ཉེ་འཁོར་གྱི་གཙང་ཉ་ཆུང་ཐལ་བར་འདོད་པས།
ཝལ་ལཱ་ཏོ་ལེད་དུ་ཆེད་མངགས་ཀྱིས་གཙང་ཉ་ཆེ་རིགས་ཉོ་དགོས་ཚོད་འདུག། ཆལ་སི་ཆུ་
གནས་ཀྱི་བཟའ་བ་སྤྱི་དང་ནང་སྒོས་ཉ་ཤ་བཟའ་བར་ཤིན་ཏུ་དགའ། རྒྱུན་ཟས་ལ་སྦྲུལ་ཉ།
ཉ་སོག། སྦལ་བ་སོགས་ཀྱི་བཟའ་བ་ལྷག་པར་མང༌།ཚཱལ་སི་ཉ་ཤ་བསྙལ་མ་དང་ཁྱད་པར་
ཉ་མཇུག་སྒྲོ་ཅན་བཟའ་བར་དགའ། རྒྱལ་ཕྲན་ས་བབ་དམའ་མོ་དག་ནས་ཉ་རིགས་དེ་
དག་སྐྱེལ་མ་ཡོང་བའི་ཚེ། ཆལ་སི་ལ་འགྱོད་པ་ཆེན་པོ་སྐྱེ་སྲིད། ཆལ་སི་སྦྲུལ་ཉའི་བག་ལེབ་
ལའང་དགའ།”
སྤྱི་ལོ1554ལོར། རོམ་ཆོས་རྗེ་རྫུ་ལྱ་སི་གསུམ་པས་ཆལ་སིར་སྨྱུང་གནས་བསྲུང་མི་
དགོས་པའི་གནང་བ་བྱིན། ཡེ་ཤུའི་ཚོགས་སྐལ་ལེན་པའི་ཉིན་དེའི་ཞོགས་པར། ཚཱལ་སིར་
སྔོན་ལ་ཟས་སྤྱད་ཆོག་པའི་གནང་བ་བྱིན།
ཆཱལ་སིའི་རྒྱལ་སྲིད་ཀྱི་ལས་འགན་འཕོས་རྗེས། བཟའ་བཏུང་དང་སྨན་འཐུང་བ་ནི་
ཁོའི་ལས་བྱ་གཙོ་བོ་གཉིས་ཡིན། ཁོང་ཚེ་གང་བོར་དཔེ་ཆ་བལྟ་བར་མ་གོམས་ཀྱང་། གཞན་
ལ་དཔེ་ཆ་སྐད་གདངས་མཐོན་པོར་ཀློག་བཅུག་ནས། རང་གིས་དེ་ལ་དཔྱད་བརྗོད་ཡག་
པོ་བྱེད་པར་སྣང༌། ཚཱལ་སི་འཕྲུལ་འཁོར་གྱི་རྩེད་ཆས། རོལ་དབྱངས་མཉན་པ། ཆོས་ཁྲིད་
མཉན་པ་ལ་དགའ། རྒྱལ་ཁབ་ཀྱི་སྲིད་དོན་གསར་འགྱུར་ལ་སྔར་བཞིན་དོ་ཁུར་བྱེད། ཚཱལ་
སི་དང་བཙུན་མོའི་བར་དུང་བ་ཟབ་པས། བཙུན་མོ་འདས་རྗེས་ཆ་ལ་སིས་ཆོས་རྐྱང་པ་བྱས་
ནས་དུས་འདའ་བར་བྱས། ཚཱ་ལ་སིས་ཆོས་ནི་ཞིབ་ཆ་ལྡན་པ་དང་ནན་ཏན་བྱ་དགོས་པའི་
ཆོ་ག་ཞིབ་མོ་ཞིག་ཏུ་འདོད་པས། ཞག་བཅུ་ཕྲག་བཞིའི་སྨྱུང་གནས་སྲུང་རིང་གི་གཟའ་པ་
སངས་ཉིན་མོར། ཁོང་བཙུན་པ་རྣམས་དང་མཉམ་དུ་ལྕག་ཚན་གྱིས་རང་ཉིད་ལ་བྲབས་
ནས་ལུས་ནས་ཁྲག་འབྱིན་པར་བྱེད། དེ་ནི་ཁོང་ལ་མི་ཕྱེད་པའི་དད་པ་ཡོད་ཚུལ་མཚོན་
ཐབས་ཤིག་ཡིན། དཀའ་བ་སྤྱོད་ཐབས་འདི་དང་དྲེག་གྲུམ་གྱིས་ཆལ་སིའི་ལུས་མནར་བ་
ཙམ་ལས། ཁོང་གི་སེམས་པ་ནི་ཆབ་སྲིད་ཀྱིས་བསུན་པའི་གདུང་བ་ལས་ཡོངས་སུ་གྲོལ།
ཝལ་ལཱ་ཏོ་ལེད་དང་ཉེ་བའི་ཡུལ་ཞིག་ཏུ། ཆལ་སིས་གྲུབ་མཐའ་གསར་མ་སྤེལ་
མཁན་བྱུང་བ་ཐོས་ནས་ཤིན་ཏུ་མ་རངས་ཏེ། ཁོང་གིས “ཆོས་ལུགས་ཁྲིམས་ཁང་གི་
ཁྲིམས་དཔོན་དང་གྲོས་ཚོགས་ལ་འདི་ལྟར་ཤོད་ཅིག། སོ་སོར་ཅིས་ཀྱང་ཁུར་སེམས་གཙང་
མ་ཡོད་དགོས། ནག་ཕྱོགས་ཀྱི་སྟོབས་ཤུགས་ཆེར་མ་རྒྱས་གོང་དུ། དེའི་རྩ་བ་སྟ་རེས་ཆོད་
ཅིག” ཟེར། ནག་ཕྱོགས་ཁྲིམས་ལྟར་ཐག་གཅོད་མི་བྱེད་པ་དང་གུ་ཡངས་མི་གཏོང་བ་
ནི་ཆཱལ་སིས་ཀྱང་མི་འོས་པར་འདོད་མོད། འོན་ཀྱང་ཁོང་གིས“མི་ཉེས་ཅན་ཞིག་གུ་
ཡངས་བཏང་ན། དེ་ལ་ཉེས་པ་གསོག་པའི་གོ་སྐབས་བྱིན་པར” འདོད། ཆལ་སིས་སྔར་
ནེ་གཟའ་ལེན་ཙི་ལ་རང་ཉིད་ཀྱིས་ཉེས་ཅན་ཁྲིམས་ཐག་གཅོད་སྟངས་དཔེར་བཞག་ནས།
ངས “བླུན་རྨོངས་མགོ་མཁྲེགས་རྣམས་མེར་བསྲེགས་པ་དང༌། ངོས་ལེན་འགྱོད་བཤགས་
བྱེད་མཁན་རྣམས་སྐེ་བཅད་པ་ཡིན།” ཟེར།
ཆཱལ་སིས་འདས་མཆོད་ནི་ཧ་ཅང་གལ་ཆེན་པོར་བྱེད། ཡོ་རོབ་གླིང་དུ་མི་ཆེན་ཚེ་
ལས་འདས་ཚེ། དེ་མ་ཐག་ཏུ་དུར་ལ་བཏབ་ནས་མཐའ་སྡོམ་འཇོག་སྲོལ་ཡོད་པ་ཆཱལ་སིས་
གསལ་པོར་ཤེས་ཡོད་པ་རེད། ཡུ་སི་ཐའི་རི་ཁྲོད་དུ་འདས་མཆོད་བྱས་ཚད་ཀུན་ལ་ཆལ་སི་
མ་ཆག་པ་བྱས་ནས་འགྲོ་བ་རེད། ཚེ་དང་ལྡན་པར་ཡང་འདས་མཆོད་ཀྱི་ཆོ་ག་སྒྲུབ་སྲོལ་
ཡོད། བཙུན་མོ་འདས་ནས་ལོ་གཅིག་འཁོར་བའི་ཚེ། ཆལ་སིས་བཙུན་མོ་རྗེས་དྲན་གྱི་ཚུལ་
དུ་འདས་མཆོད་བྱས། དེ་རྗེས་རང་ཉིད་ལའང་འདས་མཆོད་ཀྱི་ཆོ་ག་བསྒྲུབས།
“ལྷ་ཁང་གི་གྱང་ལྡེབས་བཞི་བོ་ཡོལ་བ་ནག་པོས་བསྒྲིབས་ཤིང༌། སྒྲོན་མེ་བརྒྱ་ཕྲག་
དུ་མ་བསྒྲོན་པས་ཀྱང་སེལ་མི་ནུས་པའི་མུན་པའི་ཀློང་དུ། ཆལ་སིའི་གཉེན་ཚན་གྱིས་སྡུག་
གོས་ཆེན་པོ་གྱོན་ཅིང༌། ཆོས་པ་རྣམས་གྲྭ་ཆས་གཙང་མས་བཀླུབས་ཏེ། ལྷ་ཁང་དཀྱིལ་གྱི་
པུར་སྒམ་ཆེན་པོ་རས་ནག་པོས་གཡོགས་པ་དེའི་མཐའ་ལ་འདུས་ནས། འདས་མཆོད་ཀྱི་
ཆོ་ག་རིམ་པ་བཞིན་བསྒྲུབས། བཙུན་པ་རྣམས་ངུ་སྒྲ་དང་བཅས་རེ་རེ་བཞིན་ཐེམ་བུར་
རིམ་པར་འཛེགས་ཏེ། འདས་པོའི་རྣམ་ཤེས་ལ་གྱེས་ཕྱག་བཙལ་ཅིང་། རྣམ་ཤེས་ལྷ་ཡུལ་དུ་
འདྲེན་པར་གསོལ་བ་ཡང་ཡང་བཏབ། ཀུན་གྱིས་རང་གི་བདག་པོ་འདིའི་སྐམ་ཞིང་རིད་
པའི་བྱད་བཞིན་མཐོང་བ་ན། ཚེ་ལས་འདའ་བར་ཉེའོ་སྙམ་པའི་སྐྱོ་བས་རབ་ཏུ་གདུངས་
ཏེ། མིག་ཏུ་མཆི་མ་འཁྲུགས་ཤིང་གདོང་གི་དཀྱིལ་འཁོར་ཡོངས་སུ་བརླན་པར་བྱས། ཆལ་
སིས་ལུས་ལ་བེར་ནག་གྱོན་ཞིང་། ལག་ཏུ་སྒྲོན་མེ་ཐོགས་ནས་གཉེན་ཚན་གྱི་གྲལ་དུ་འགྲེང་།
འདས་མཆོད་ཚར་བ་དང་བླ་མས་ཆལ་སིའི་ལག་གི་སྒྲོན་མེ་དལ་གྱིས་བླངས། དེ་ནི་ཆལ་
སིས་རང་གི་རྣམ་ཤེས་ལྷའི་དབང་པོར་ཕུལ་བའི་བརྡ་ཡིན་ནོ།།”
ཆཱལ་སི་ལ་འདས་མཆོད་སྔ་སྒྲུབ་བྱས་རྗེས་ཟླ་བ་གཉིས་མ་འགོར་བར་ཚེ་ལས་འདས།
ཆཱལ་སི་འདས་པ་དང་ཆབས་ཅིག་བླ་མེད་རོམ་གོང་མའི་རྒྱལ་ཁབ་ཀྱི་གྲགས་པའང་གར་
སོང་ཆ་མེད་དུ་ཡལ། ཚཱལ་སིས་སྔར་ནས་རང་གི་མངའ་ཁོངས་བགོས་ནས་རང་གི་སྲས་
དང་ནུ་བོ་ལ་གཏད་ཟིན། བླ་མེད་རོམ་གོང་མའི་རྒྱལ་ཁབ་ནི་ནཱ་ཕོ་ལེན་དང་པོའི་སྐབས་
ཙམ་ལ་གནས་ན་ཡང་། གོང་མའི་རྒྱལ་ཁབ་འདི་སྔ་མོ་ཞིག་ནས་ཉམས་ཤིང་འཆི་འཕྲས་
བྱེད་བཞིན་དབུགས་ཀྱི་རྒྱུ་བ་མ་ཆད་པ་ཙམ་མོ། ། དེའི་སྲོལ་རྒྱུན་དུར་ཁུང་དུ་མ་ཤོང་བའི་
དུག་རྒྱུན་གྱི་ལྷག་མས། དེང་གི་དུས་སུའང་ཆབ་སྲིད་ཀྱི་མཁའ་དབུགས་གཙང་མ་འདི་
མནོལ་བཞིན་ཡོད།

ལེའུ་ང་གཉིས་པ། ཡོ་རོབ་གླིང་དུ་རྒྱལ་པོའི་ལམ་ལུགས། གྲོས་ཚོགས་
ལམ་ལུགས། སྤྱི་མཐུན་སྲིད་ལུགས་ཚོད་ལྟ་བྱས་ཚུལ།

ལཱ་ཐེན་ཆོས་ཚོགས་ཐོར་རྗེས། བླ་མེད་རོམ་གོང་མའི་རྒྱལ་ཁབ་ཐོར་ཞིག་ཏུ་འགྲོ་
བའང་ཟློག་ཐབས་མེད་པར་གྱུར། དུས་རབས་བཅུ་དྲུག་པ་ནས་བཟུང༌། ཡོ་རོབ་གླིང་པས་
ལོ་རྒྱུས་ཀྱི་གནས་བབས་གསར་པ་དང་མཐུན་པའི་རྒྱལ་ཁབ་སྐྱོང་ཐབས་གསར་པ་འཚོལ་
བར་འབད། གནའ་རབས་ལོ་རྒྱུས་ཀྱི་ཆུ་རྒྱུན་རིང་མོར་བརྟགས་ཤིང་དཔྱད་ན། རྒྱལ་
རབས་ཀྱི་འཕོ་འགྱུར་ནི་རླབས་ཀྱི་ཕྲེང་བ་ལྟར་བརྟན་པའི་གོ་སྐབས་སྐད་ཅིག་ཙམ་ཡང་
མ་མཆིས་ལ། བཙན་པོ་དག་གིས་དབང་དུ་བསྡུས་པའི་ཡུལ་གྲུའི་སྐད་དང་རིག་གནས་
ལའང་འགྱུར་བ་རྒྱུན་མི་འཆད་པ་བྱུང་ཡང༌། འོན་ཀྱང་ལྷ་དང་རྒྱལ་པོས་དབང་བསྒྱུར་
བའི་ལམ་ལུགས་ནི་བརྟན་ཅིང་བརླིངས་པར་གནས་ཤིང༌། མིའི་འཚོ་བ་ཡང་དེ་དང་
མཐུན་པར་རིམ་གྱིས་བརྟན་པོར་ཆགས། འོན་ཀྱང་དུས་རབས་བཅུ་དྲུག་པའི་རྗེས་ནས།
ཡོ་རོབ་གླིང་དུ་ཆབ་སྲིད་དང་སྤྱི་ཚོགས་སྒྲིག་འཛུགས་ཀྱི་ཚོད་ལྟ་རྣམ་པ་སྣ་ཚོགས་དང་
ཚོད་ལྟ་རྒྱ་ཆེན་པོ་བྱ་བར་དོ་ཁུར་བྱེད་མི་མང་བར་ཕྱིན་ཅིང་། རྒྱལ་རབས་ཀྱི་འཕོ་འགྱུར་
ལ་དོ་སྣང་བྱེད་མཁན་ཉུང་བར་གྱུར།
དུས་རབས་བཅུ་དྲུག་པའི་རྗེས་ཀྱི་འཛམ་གླིང་གི་ལོ་རྒྱུས་ནི།མིའི་རིགས་ཀྱིས་རང་གི་
ཆབ་སྲིད་དང་སྤྱི་ཚོགས་འཐུས་སྒོ་ཇེ་ཚང་དུ་བཏང་སྟེ། དེ་དག་གནས་བབས་གསར་པར་
བསྟུན་པར་འབད་པའི་ལོ་རྒྱུས་ཤིག་ཡིན། གནས་བབས་གསར་པ་དེ་ལའང་འཕོ་འགྱུར་
བྱུང་བ་ཇེ་མྱུར་ནས་ཇེ་མྱུར་དུ་གྱུར་པས། དེ་ལ་བསྟུན་ནས་འབད་པའི་ཐབས་ཀྱང་རྣམ་པ་
སྣ་ཚོགས་བྱུང་། གསར་པར་སྟུན་ཐབས་ཕལ་ཆེ་བ་ནི་སྣང་མེད་དུ་འབྱུང་བ་དང་མི་འདོད་
བཞིན་དུ་བྱེད་པ(ཕལ་ཆེ་བས་རང་རྟོགས་ཀྱིས་བསྒྱུར་མི་འདོད་པས་སོ)ཡིན་པས། སྟུན་
ཐབས་ཀྱིས་གནས་བབས་ཀྱི་འགྱུར་ལྡོག་གི་རྗེས་མི་ཆོད། དུས་རབས་བཅུ་དྲུག་པའི་རྗེས་
ནས། ཆབ་སྲིད་ལམ་ལུགས་དང་སྤྱི་ཚོགས་ལམ་ལུགས་སྣ་ཚོགས་བྱུང་བས། སྤྱི་ཚོགས་དོ་
མི་མཉམ་པ་དང་ཟིང་ཆ་ཆེ་བར་གྱུར། དགོས་མཁོ་དང་གོ་སྐབས་གསར་པ་བྱུང་བའི་རྐྱེན་
གྱིས། ཡོ་རོབ་གླིང་པས་མིའི་རིགས་ཀྱི་སྤྱི་ཚོགས་ཧྲིལ་པོའི་རྣམ་པ་ནི། ཐེ་ཚོམ་དང་བཅས་
རིམ་པར་བསྒྱུར་བཅོས་བྱེད་པར་བརྩམས། སྐབས་འདིའི་བསྒྱུར་བཅོས་ནི་བསམ་བཞིན་དུ་
བྱས་པ་དང་འཆར་གཞི་ཡོད་པའི་སྒོ་ནས་བྱས་པ་ཡིན།
འོ་ན་གནའ་སྔ་མོར་གོང་མ། བླ་མ། ཚོང་པ། ཞིང་པའི་བར་ལ་དོ་མཉམ་ཞིག་བྱུང་
བ་དེ་ཀླ་ཀློའི་གདུག་རྩུབ་ཀྱིས་བཅོམ་ནས་དོ་མཉམ་གསར་པ་ཞིག་བྱུང་ཞིང༌། དོ་མཉམ་
གསར་རྙིང་བརྗེས་པ་ཟོ་ཆུན་འཁྱུད་མོ་ལྟར་འཁོར་ཏེ། ལོ་སྟོང་ཕྲག་དུ་མའི་ལོ་རྒྱུས་ཀྱི་
འཕེལ་རིམ་ལ་ཆོས་ཉིད་ངེས་གཏན་ཞིག་ཡོད་པ་དེ་འཚོ་བའི་འཕོ་འགྱུར་གང་གིས་བཅོམ་
པ་ཡིན་ཞེ་ན། མིའི་རིགས་ཀྱི་བྱ་བའི་རྣམ་གྲངས་མཐའ་ཡས་པས། མིའི་རིགས་ཀྱི་འཚོ་བའི་
འཕོ་འགྱུར་ཡང་མཐའ་ཡས་མོད། འོན་ཀྱང་འཕོ་འགྱུར་གཙོ་བོ་དག་གི་རྒྱུ་རྐྱེན་མདོར་
བསྡུས་ན། བྱ་བ་དང་དངོས་པོའི་ངོ་བོའི་སྐོར་གྱི་ཤེས་བྱ་མིའི་རིགས་ཀྱི་ཁོང་དུ་ཆུད་པ་
གྲངས་ཇེ་མང་དང་རྒྱ་ཇེ་ཆེར་གྱུར་པའི་དབང་གིས་ཡིན་ནོ། །ཤེས་བྱ་འདི་ཐོག་མར་མི་རྣམ་
དཔྱོད་ཅན་ཉུང་ཤས་ཀྱི་བློ་གྲོས་ཀྱི་རྩལ་ལས་སྐྱེས་ཤིང༌། དེ་ནས་རིམ་གྱིས་འཕེལ་ཏེ། ཉེ་བའི་
ལོ500རིང་ཙམ་ལ་མི་ཕལ་པའི་ཁྲོད་དུའང་མྱུར་དུ་ཁྱབ་པར་གྱུར།
མིའི་རིགས་ཀྱི་འཚོ་བའི་འཕོ་འགྱུར་ཁྲོད་དུ། བསམ་བློའི་འགྱུར་བས་བསླངས་པའི་
འཕོ་འགྱུར་ཧ་ཅང་མང་། འཕོ་འགྱུར་འདི་མིའི་ཤེས་རྒྱ་ཇེ་ཆེ་དང་ཤེས་ཚད་ཇེ་མང་དུ་སོང་
བར་བརྟེན་ནས་བྱུང་ཞིང་། འཕོ་འགྱུར་དང་ཤེས་བྱ་གཉིས་ཉི་མ་མེ་གྲོགས་དང་ཆར་པ་ཆུ་
གྲོགས་ལྟ་བུར་གྱུར། དེ་དང་ཆབས་ཅིག་མི་རྣམས་སྔར་བཞིན་འཚོ་ཐབས་ལ་འབད་པ་ཙམ་
གྱིས་མ་ཚིམས་པར། བྱ་བའི་ལས་མཐའ་ཡས་པའི་ཀློང་དུ་ཞུགས་ནས། བྱས་རྗེས་སྔར་ལས་
མང་བ་འཇོག་ཅི་ཐུབ་བྱ་བར་འབད་འབུངས་བྱས། ཚུལ་འདི་འདས་པའི་ལོ་ཉིས་སྟོང་ལྷག་
གི་རིང་ལ། འཛམ་གླིང་དུ་དར་བའི་ཡེ་ཤུའི་ཆོས། ཁ་ཆེའི་ཆོས། རྒྱལ་བའི་བསྟན་པ་སོགས་
ཆོས་ལུགས་ཆེ་ཁག་དག་གི་མཐུན་ཆོས་སུ་གྲུབ། སྔོན་གྱི་ཆོས་ལུགས་རྣམས་དང་བསྡུར་
ན། ཆོས་ལུགས་འདི་དག་གི་སེམས་རྒྱུད་འདུལ་ཐབས་ནི་ཐབས་ཤེས་གསར་པ་ཞིག་ཡིན།
ཆོས་ལུགས་འདི་དག་དང་འདི་དག་གིས་བཅོས་བསྒྱུར་རམ་ཚབ་བྱས་པའི་སྔོན་གྱི་མཆོད་
དཔོན་དང་ལྷ་ཁང་གཙོ་བོར་འཛིན་ཅིང་དམར་མཆོད་བྱེད་པའི་ཆོས་ལུགས་ཀྱི་འབྲས་བུ་
དང་ངོ་བོའི་ཆ་ལ་ཁྱད་པར་ཆེན་པོ་ཡོད། ཆོས་ལུགས་འདི་དག་གིས། གནའ་བོའི་ཤེས་རིག་
གི་མི་རྩིས་མེད་གཏོང་སྲོལ་དེ་བཅོས་ནས་མི་ལུས་རིན་པོ་ཆེར་མཐོང་ཆེན་བྱས་ཏེ། མིའི་
རིགས་ལ་ཁུར་སེམས་བསྐྱེད་ཅིང་མིའི་རིགས་ཀྱི་སྤྱི་ཚོགས་གོང་འཕེལ་བཏང་བའི་གོམ་
སྟབས་ཇེ་མགྱོགས་སུ་བཏང་།
མིའི་རིགས་ཀྱི་ཆབ་སྲིད་དང་སྤྱི་ཚོགས་འཚོ་བའི་ནང་དུ། གནའ་བོའི་ཡི་གེ་ཟོར་ཡང་
དང་དར་ཁྱབ་ཏུ་སོང་བ་ནི་འཕོ་འགྱུར་ཆེན་པོ་དང་པོ་རེད། འཕོ་འགྱུར་འདིས་རྒྱལ་ཁབ་
ཀྱི་མངའ་ཁོངས་ཆེ་བར་བཏང་ཞིང༌། རྒྱལ་ཁབ་བར་དུ་ཆབ་སྲིད་ཀྱི་གྲོས་ཆིངས་འཇོག་
བདེ་བ་དང་ལག་ལེན་བྱེད་བདེ་བར་བྱས། འདྲེན་བྱེད་ཀྱི་ཐེག་པ་སྣ་ཚོགས་བྱུང་བ་ནི་འཕོ་
འགྱུར་ཆེན་པོ་གཉིས་པ་རེད། ཐོག་མར་རྟ་ཡི་ཐེག་པ་བྱུང་། དེའི་རྗེས་སུ་རྔ་མོང་གི་ཐེག་པ་
བྱུང་། དེའི་རྗེས་སུ་འཁོར་ལོའི་ཐེག་པ་བྱུང་། བགྲོད་ལམ་གྱི་ཁ་ཞེང་རིམ་གྱིས་ཇེ་ཡངས་སུ་
སོང་བས། འཁོར་ལོ་ཐོགས་པ་མེད་པར་བགྲོད་ཐུབ་པ་བྱུང་། དེའི་རྗེས་སུ་ལྕགས་བྱུང་བས།
དམག་དཔུང་གི་འཐབ་ཤུགས་ཆེ་བར་སོང༌། ཚོང་བྱེད་པར་དངུལ་ལུགས་མ་བྱུང་བ་ནི་
འཕོ་འགྱུར་ཆེན་པོ་གསུམ་པ་རེད། སྟབས་བདེ་ཡང་ཉེན་ཁ་ཆེ་བའི་དངོས་པོ་འདི་བྱུང་ནས།
མིའི་རིགས་ཀྱི་དཔལ་འབྱོར། ཉོ་འཚོང༌། བུ་ལོན་དང་བདག་དབང་གི་ངོ་བོ་ལ་འགྱུར་བ་
ཆེན་པོ་བྱུང༌། འཕོ་འགྱུར་ཆེན་པོ་འདི་དག་གི་སྟོབས་ཤུགས་ལ་བརྟེན་ནས། མིའི་རིགས་ཀྱི་
བསམ་བློར་གོང་འཕེལ་རྒྱུན་མི་འཆད་པ་བྱུང་ཞིང་། རྒྱལ་ཁབ་ཀྱི་མངའ་ཁོངས་ཀྱང་ཇེ་ཆེ་
ནས་ཇེ་ཆེར་གྱུར། ས་གནས་བྱེ་བྲག་པའི་ལྷ་རྣམས་རིམ་གྱིས་མེད་པར་གྱུར་ཏེ། ལྷ་རིགས་ངོ་
བོ་གཅིག་འདུས་དང་འཛམ་གླིང་རང་བཞིན་གྱི་ཆོས་ལུགས་བྱུང་ནས་ཆོས་འབངས་དབང་
དུ་བསྒྱུར། འདི་དང་དུས་མཉམ་དུ། ལོ་རྒྱུས་དང་ས་ཁམས་ཀྱི་ཤེས་བྱ་མང་བར་ཕྱིན་པས།
མིའི་རིགས་ཀྱིས་རང་གི་བློའི་རྨོངས་པ་ངོས་ཟིན་ཏེ། ཤེས་བྱའི་གནས་ལ་རྩར་གཅོད་ཞིབ་
འཇུག་མཐར་ཆགས་བྱེད་པའི་འགོ་བརྩམས།
རྐྱེན་སྣ་ཚོགས་ཀྱི་དབང་གིས། གྷི་རེ་སི་དང་གྲོང་ཁྱེར་ཨ་ལི་ཁ་གཟན་དྷའི་ཚན་རིག་
གི་རྒྱུན་ཆད། འཇར་མན་པ་རྣམས་བཙན་གྱིས་ཞུགས་པ་དང༌། སོག་པོས་ནུབ་གླིང་དུ་
བཙན་འཛུལ་བྱས་པ་དང་། ནད་ཡམས་མཆེད་པ། ཆོས་ལུགས་བཅོས་བསྒྱུར་གྱིས་ཟིང་ཆ་
བསླངས་པ་སོགས་ཀྱིས། མིའི་རིགས་ཀྱི་ཆབ་སྲིད་དང་སྤྱི་ཚོགས་ཀྱི་སྒྲིག་གཞི་མཐའ་དག་
བརླགས། འཐབ་འཁྲུག་དང་ཟིང་ཆ་འདི་དག་གི་ཀློང་ནས། མིའི་རིགས་ཀྱི་ཤེས་རིག་གི་མེ་
རོ་སླར་ཡང་སོས་པའི་སྐབས་སུ། སྔོན་གྱི་དཔལ་འབྱོར་དང་འཚོ་བའི་རྨང་གཞིར་གྱུར་པའི་
བྲན་གཡོག་ལམ་ལུགས་དེ་གར་སོང་ཆ་མེད་དུ་གྱུར། ཤོག་བུ་བཟོ་བ་དང་དཔར་འདེབས་
ལག་རྩལ་འཕེལ་རྒྱས་བྱུང་བས་བརྡ་འཕྲིན་མྱུར་བར་བསྐྱལ་སྟབས། སོ་སོའི་བར་གྱི་མཉམ་
ལས་སྔར་ལས་མང་བར་གྱུར་ཅིང༌། ཡུལ་གྲུ་མང་པོར་རིག་གནས་སློབ་གཉེར་དང་ཚན་
རིག་ཞིབ་འཇུག་བྱེད་མཁན་མང་དུ་བྱུང༌།
དུས་རབས་བཅུ་དྲུག་པ་ནས་བཟུང་། མིའི་རིགས་ཀྱིས་བསམ་གཞིག་ཟབ་རྒྱས་བྱས་
པའི་དགེ་མཚན་ལས། གསར་གཏོད་དང་བཟོ་བཀོད་སྣ་ཚོགས་བྱུང་བས། མི་དང་མིའི་
བར་དུ་འབྲེལ་འདྲིས་ཡོང་བར་ནུས་པ་ཆེན་པོ་ཐོན། གསར་གཏོད་དང་བཟོ་བཀོད་ནི་ཁྱབ་
ཁོངས་ཆུང་ངུའི་ཁོངས་ལས་བརྒལ་ཏེ། ལས་གཞིའི་རྒྱ་ཆེ་ཞིང་ཁེ་གྱོང་གི་འབྲེལ་བ་ལྷག་པར་
ཆེ་བ་དང༌། མཉམ་ལས་བྱེད་གྲངས་ཤིན་ཏུ་མང་བའི་ཕྱོགས་སུ་འཕེལ་ཞིང་། འཕེལ་རྒྱས་
ཀྱི་གོམ་འགྲོས་ཀྱང་ཇེ་མགྱོགས་སུ་སོང༌། གནས་ཚུལ་འདི་འདྲ་འབྱུང་བར་མིའི་རིགས་ལ་
གྲ་སྒྲིག་ཅི་ཡང་མེད། དུས་རབས་ཉི་ཤུ་པར། མིའི་རིགས་ལ་སྔར་བྱུང་མ་མྱོང་བའི་རྐྱེན་ངན་
ཆེན་པོ་དེ་ཐོལ་གྱིས་བྱུང་བ་ན། མིའི་བསམ་གཞིག་བྱེད་སྟངས་ལ་འགྱུར་བ་བྱུང་ཡོད་མོད།
འོན་ཀྱང་འདིའི་སྔོན་དུ་གསར་གཏོད་དབྱར་མཚོ་ལྟར་འཕེལ་བཞིན་པའི་སྐབས་སུ། དེར་
ཁ་ལོ་སྒྱུར་བའི་ཐབས་ཇུས་ཤིག་ལོ་རྒྱུས་མཁན་པོ་དག་གིས་སྟོན་མ་ཐུབ། འདས་ཟིན་པའི་
ལོ་བཞི་བརྒྱའི་རིང་དུ།མིའི་རིགས་ནི་གཉིད་སྟུག་པོར་ཡུར་བའི་བཙོན་མ་ཞིག་དང་འདྲ་སྟེ།
བཙོན་ཁང་འདི་མེར་ཤོར་བའི་ཚེའང༌། བཙོན་མས་མེ་ལྕེའི་ཚ་དབལ་དང་མེ་སྟག་གི་ཚག་
སྒྲ་ནི་རྨི་ལམ་རེད་སྙམ་པ་ལས། དེ་ནི་འཚོ་བ་ལ་འཕོ་འགྱུར་ཆེན་པོ་འབྱུང་བའི་སྔ་ལྟས་
ཡིན་པ་སུས་ཀྱང་མ་རྟོགས།
ལོ་རྒྱུས་ནི་སྤྱི་ཚོགས་ཤིག་གི་སྤྱིའི་བྱུང་རབས་ཡིན་པ་ལས། མི་སྒེར་པ་ཞིག་གི་གཏམ་
རྒྱུད་མིན། ལོ་རྒྱུས་སུ་བྱུང་བའི་གསར་གཏོད་དག་ལས། མིའི་བར་དུ་འབྲེལ་འདྲིས་ཡོང་བར་
ཤིན་ཏུ་ཕན་པའི་གསར་གཏོད་དེ་གལ་ཆེ་ཤོས་ཡིན། ལེའུ་སྔོན་མར་བཤད་པ་ལྟར། དུས་
རབས་བཅུ་དྲུག་པར། ཤོག་བུར་ཡི་གེ་དཔར་ཐུབ་པ་དང་ཕྱོགས་སྟོན་འཁོར་ལོ་བསྟེན་ནས་
རྒྱ་མཚོ་ཆེན་པོར་བགྲོད་ཐུབ་པ་བྱུང་བའི་གསར་གཏོད་ནི་གལ་ཤིན་ཏུ་ཆེ། ཡི་གེ་དཔར་
མ་བྱུང་བས་སློབ་གསོ། ཆ་འཕྲིན། ཞིབ་འཇུག་དང་ཆབ་སྲིད་ཀྱི་བྱ་བ་དག་གོང་མཐོར་སྤེལ་
བས། གསར་བརྗེའི་རང་བཞིན་ཅན་གྱི་འགྱུར་བ་བྱུང༌། ཕྱོགས་སྟོན་འཁོར་ལོ་བསྟེན་ནས་
གྲུ་བོ་ཆེ་རྒྱ་མཚོ་ཆེན་པོའི་ཕ་རོལ་ཏུ་ཕྱིན་ཏེ། མིའི་རིགས་ཀྱི་འཛམ་གླིང་སྐོར་བ་བྱེད་པའི་
འདུན་པ་མངོན་དུ་གྱུར། དུས་རབས་བཅུ་གསུམ་པར། སོག་པོས་མེ་མདའ་དང་མེ་རྫས་ནུབ་
གླིང་དུ་ཐོག་མར་དྲངས། ནུབ་གླིང་པས་དེ་བེད་སྤྱོད་དང་ལེགས་བཅོས་བྱས་ནས། མཁར་
བཙན་པོར་ཡིབ་པའི་སྐུ་དྲག་རྣམས་ལ་འཇིགས་སྣང་ཆེན་པོ་བསྐུལ་ཅིང་། གྲོང་ཁྱེར་གྱི་
ལྕགས་རི་མཐོན་པོ་གཏོར་ཏེ། བཀས་བཀོད་རྒྱུད་འཛིན་གྱི་ལམ་ལུགས་ཐལ་བའི་རྡུལ་དུ་
བརླགས། དཔེར་ན་ཕེ་རུ་དང་མེ་ཁེ་སི་ཁོ་ནི་སི་ཕེན་གྱི་མེ་མདས་བཅོམ་ཞིང་། ཁན་སི་ཐན་
ཐེ་ནོ་ཕོལ་ཡང་མེ་མདའ་དང་མེ་སྒྱོགས་ཀྱིས་ཆམ་ལ་ཕབ་པ་ལྟ་བུའོ། །
དུས་རབས་བཅུ་བདུན་པར། ཚན་རིག་སྐོར་གྱི་བསྟན་བཅོས་མང་དུ་བྱུང་། བསྟན་
བཅོས་དེ་དག་དེ་འདྲའི་ཟབ་རྒྱས་མིན་ཡང༌། དེས་ཕྱིས་སུ་མིའི་རིགས་ལ་གསར་གཏོད་བྱེད་
པའི་བློ་སྒོ་ཡངས་པོར་ཕྱེ། སྐབས་འདིར་དབྱིན་ཇིར་ཧྥུ་རན་སེ་སི་བྷེ་ཁེན (སྤྱི་ལོ1561ལོ
1626ལོ) ཞེས་པའི་མཁས་པ་བསམ་གྱིས་མི་ཁྱབ་པ་ཞིག་བྱུང༌། རྗེས་སུ་འདིས་རྗེ་དཔོན་ཝེ་
རོ་ལམ་ཞེས་པའི་ཆོ་ལོ་ཐོབ་ཅིང་ཁྲིམས་དཔོན་ཡང་བྱས། ཧྥུ་རན་སེ་སི་བྷེ་ཁེན་ནི་དབྱིན་
ཇིའི་གྲོང་ཁྱེར་ཁོལ་ཆ་སི་ཐའི་མཚན་ཉིད་རིག་པའི་མཁས་པ་ཆེན་པོ་གྷེ་འོལ་བྷ་ཐ( སྤྱི་
ལོ1540ལོ —1603ལོ) ཞེས་པའི་སློབ་མ་ཡིན། གྷེ་འོལ་བྷ་ཐའི་ངོ་ཚབ་ཀྱང་ཡིན་ཤས་ཆེ། ཧྥུ་
རན་སེ་སི་བྷེ་ཁེན་གྱིས་ཀྱང་མི་རྣམས་རྟོག་དཔྱོད་དང་ཚོད་ལྟ་བྱེད་པར་བསྐུལ་ཅིང༌།
《 ཨེ་ཐ་ལན་ཐེ་ཁ་གླིང་གསར་པ》 ཞེས་པའི་བསྟན་བཅོས་བརྩམས། བསྟན་བཅོས་འདིའི་
བརྗོད་བྱའི་དོན་ཟབ་ཅིང་རྗོད་བྱེད་ཚིག་ཤིན་ཏུ་སྙན། ཧྥུ་རན་སེ་སི་བྷེ་ཁེན་གྱིས་རང་གི་
ཚན་རིག་ཞིབ་འཇུག་ལ་བྱས་རྗེས་འཇོག་འདོད་ཀྱི་ཆོད་སེམས་གཙང་མ་དེ་བསྟན་བཅོས་
འདིར་གསལ་པོར་བཀོད་ཡོད།
དེ་ནས་ལན་དྷན་ཚན་རིག་སྐུལ་སྤེལ་ཚོགས་པ་དང༌། ཧྥུ་ལོ་རེན་སི་རིག་གཞུང་
ཚོགས་པ་སོགས་རིག་གཞུང་ལྷན་ཚོགས་རིམ་པར་བྱུང་བས། ཚན་རིག་འཕེལ་རྒྱས་འགྲོ་
བར་སྐུལ་འདེད་ཆེན་པོ་བྱས། ཡོ་རོབ་གླིང་གི་རྒྱལ་ཁབ་གཞན་དག་གིས་ཀྱང་དཔར་སྐྲུན་
དང་འགྲེམ་སྤེལ་བྱེད་པའི་ལས་ཁུངས་བཙུགས་ནས། རིག་གཞུང་ཞིབ་འཇུག་གི་ལས་ཀ་
སྤེལ། ཡོ་རོབ་གླིང་གི་རིག་གཞུང་ཞིབ་འཇུག་གི་ཚོགས་པ་ལས། གསར་གཏོད་ཆར་ཤུལ་གྱི་
ཤ་མོང་བརྡོལ་བ་བཞིན་བྱུང་ཞིང་། གསར་གཏོད་མཁན་པོ་དག་གིས་མིའི་རིགས་ཀྱི་བསམ་
བློར་དབང་སྒྱུར་བའི་ལྷའི་རིག་གཞུང་ཁྱད་མཚར་དག་ལ་བརྒལ་བརྟག་དང་སུན་འབྱིན་
དྲག་པོ་བྱས།
དུས་རབས་བཅུ་བདུན་པ་དང་བཅོ་བརྒྱད་པར། མིའི་རིགས་ཀྱི་སྤྱི་ཚོགས་བསྒྱུར་ཐུབ་
པའི་གསར་གཏོད་ཆེན་པོ་ཤོག་བུ་དང་རྒྱ་མཚོ་ཆེན་པོར་སྐྱོད་པའི་མཚོ་གྲུ་བཟོ་ཐུབ་པ་
ལྟ་བུའི་རིན་ཐང་ཅན་མ་བྱུང་ཡང༌། ཚན་རིག་དང་ཤེས་ཡོན་མང་པོ་བསགས་པའི་སྟོབས་
ཤུགས་ཀྱིས། དུས་རབས་བཅུ་དགུ་པར་གསར་གཏོད་ཀྱི་འབྲས་བུ་གཡུར་དུ་ཟ་བ་སྨིན།
སྐབས་འདིར་ས་གཞིའི་དབྱིབས་ལ་ཞིབ་འཇུག་བྱས་ཏེ། འཛམ་གླིང་ས་བཀྲ་འབྲི་བའི་འགོ་
བརྩམས། སྔར་མ་ཤེས་པའི་ཡུལ་ཁམས་ཨོ་སི་ཏྲེ་ལི་ཡ། གཟི་གླིང་གསར་པ། ཐཱ་གཟེ་མེ་ནེ་
ཡ་སོགས་རྙེད་ནས་ས་བཀྲར་ཐོག་མར་བྲིས། དུས་རབས་བཅུ་དགུ་པར། དབྱིན་ཇིར་ལྕགས་
རིགས་བཞུ་བྱེད་དུ་རྡོ་སོལ་བསྲེགས་མ་བྱུང་ནས་ཤིང་སོལ་སྤྱོད་མ་དགོས་པས། ལྕགས་ཆའི་
མ་གནས་བསྐྱུངས་ཤིང་ལྕགས་ཆའི་བོངས་ཚད་ཆེ་བར་སོང་། ལྕགས་ཆ་མོད་པོ་བྱུང་བ་ནི་
འཕྲུལ་འཁོར་གྱི་དུས་རབས་འདྲེན་པའི་ཕོ་ཉ་ལྟ་བུར་གྱུར།
ཚན་རིག་ནི་ལྷའི་ལྗོན་པ་ལྟར་མྱུ་གུ་འབུས་ཤིང་མེ་ཏོག་བཞད་ནས་འབྲས་བུ་སྨིན།
དུས་རབས་བཅུ་དགུ་པར། ཚན་རིག་ཞིབ་འཇུག་ལ་འབྲས་བུ་གཡུར་དུ་ཟ་བ་སྨིན། སྐབས་
འདིར་ངར་ལྕགས། རླངས་པའི་འཁོར་ལོ། ལྕགས་ལམ་རྣམས་ཐོག་མར་བྱུང༌། དེ་ལ་བརྟེན་
ནས་ཟམ་པ། ཐོག་ཁང༌། རླངས་གྲུ་ཆེན་པོ་སོགས་འཕྲུལ་འཁོར་ཤེད་ཅན་ཡང་སྣ་ཚོགས་
བྱུང་། གསར་གཏོད་ཆེན་པོ་འདི་དག་གིས་མིའི་དངོས་པོའི་དགོས་འདོད་ཚིམས་པར་
བསྐངས། དེའི་རྗེས་སུ། མིའི་རིགས་ཀྱིས་ཤིན་ཏུ་ལྐོག་ཏུ་གྱུར་པའི་གློག་རྡུལ་ཚན་རིག་གི་
ཤེས་བྱའི་གཏེར་ཁ་རྙེད་པའི་དགེ་མཚན་ནི་བརྗོད་པའི་ཡུལ་ལས་འདས་སོ། །
ལེའུ་གོང་མར། དུས་རབས་བཅུ་དྲུག་པའི་ཆབ་སྲིད་དང་སྤྱི་ཚོགས་འཚོ་བ་ནི། བཙོན་
ཁང་མེར་ཤོར་ཡང་གཉིད་དུ་ཡུར་ནས་རྨི་ལམ་རྨི་བཞིན་པའི་བཙོན་མའི་དཔེར་བཀོད་པ་
ལྟར། དུས་རབས་བཅུ་དྲུག་པར་ཡོ་རོབ་གླིང་པས་ཀྱང་རྨི་ལམ་ཞིག་རྨི་བཞིན་ཡོད། ཡོ་རོབ་
གླིང་པས་ཡེ་ཤུའི་ཆོས་ལུགས་རྙིང་མས་རོམ་གོང་མའི་རྒྱལ་ཁམས་སླར་ཡང་གོང་བུ་གཅིག་
ཏུ་བསྒྲིལ་བར་རེ་བའི་རྨི་ལམ་རྨི་བཞིན་ཡོད། འཚོ་བའི་ནང་གི་བྱ་བ་འགའ་ཞིག་ང་ཚོའི་རྨི་
ལམ་དུ་འགོག་ཐབས་མེད་པར་འཚང་འོང་བ་དང་། དེར་གནོད་པ་ཤིན་ཏུ་ཆེ་བའི་འགྲེལ་
བཤད་ཟོལ་མ་ཞིག་བྱེད་པ་ལྟར། ཚཱལ་སི་ལྔ་པའི་གཉིད་འདོད་ཀྱིས་མྱོས་པའི་གདོང་དང་
ཟ་འདོད་ཆེ་བའི་ལྟོ་དག་ཀྱང་དེ་འདྲའི་རྨི་ལམ་གྱི་ཞིང་ཁམས་སུ་མྱུལ་ཞིང་གནས་བཞིན་
པ་ན། དབྱིན་ཇིའི་ཧེན་རེ་བརྒྱད་པ་དང་འཇར་མན་གྱི་མཱ་ཐེན་ལོའུ་དྷས། ཚཱ་ལ་སི་ལྔ་པའི་ཡེ་
ཤུའི་ཆོས་ལུགས་རྙིང་མའི་གྲུབ་མཐས་རྒྱལ་ཁམས་གཅིག་བསྒྲིལ་བྱེད་འདོད་ཀྱི་འདུན་པ་དེ་
ཐལ་བའི་རྡུལ་དུ་བརླགས།
དུས་རབས་བཅུ་བདུན་པ་དང་བཅོ་བརྒྱད་པར། རྨི་ལམ་དེ་རིམ་གྱིས་རྒྱལ་པོའི་
ཆབ་སྲིད་ལམ་ལུགས་སུ་གྱུར། འདིའི་སྐབས་སུ། ཡོ་རོབ་གླིང་པ་ཀུན་རྒྱལ་པོའི་ལམ་ལུགས་
འཛུགས་པ་དང་རྒྱལ་པོའི་ལམ་ལུགས་སྲ་བརྟན་དུ་གཏོང་བར་བྲེལ་ཞིང་། མཐའ་སྐོར་གྱི་
རྒྱལ་ཁབ་ཉམ་ཆུང་རྣམས་རང་གི་མངའ་རིས་སུ་བསྡུ་བར་འབད་རྩོལ་བྱས། དེ་དང་མཉམ་
དུ་ཁམས་ཀྱི་རྒྱལ་པོ་དག་གིས་དབང་ཆ་འདོད་རྒྱལ་དུ་སྤྱད་པར་འབངས་རྣམས་ཤིན་ཏུ་
མ་རངས་ཤིང་། རྒྱལ་པོའི་ཁྲལ་ངན་སྣ་ཚོགས་ལ་འབངས་ཀྱིས་ངོ་ལོག་ཆེན་པོ་བྱས། སྐབས་
འདིར་ཐོག་མར་ས་བདག་རྣམས་ཀྱིས་ངོ་ལོག་བྱས། དེའི་འཕྲོར་ཕྱི་གླིང་དུ་ཚོང་བྱེད་པའི་
ཚོང་དཔོན་དང༌། རྒྱལ་ནང་གི་བཟོ་ལས་ཀྱི་མངའ་བདག་དང་འབྱོར་ལྡན་དག་གིས་ངོ་
ལོག་བྱས། འོན་ཀྱང་ཕྱོགས་གཉིས་ཀར་རྒྱལ་ཕམ་གྱི་དབྱེ་བ་མ་ཕྱེད། ཡུལ་ལ་ལར་རྒྱལ་པོའི་
དབང་ཤུགས་ཆེ་བར་གྱུར་ལ། ཡུལ་ལ་ལར་འབྱོར་ལྡན་གྲལ་རིམ་གྱི་དབང་ཤུགས་ཆེ་བར་
གྱུར། དུས་རབས་འདིར། རྒྱལ་ཁབ་ཁ་ཅིག་ལ་རྒྱལ་པོ་ནི་ཉི་མ་དང་སྲོག་ཤིང་ལྟ་བུར་གྱུར་
ལ། རྒྱལ་ཁབ་ཁ་ཅིག་ཏུ་འབྱོར་ལྡན་གྲལ་རིམ་གྱིས་དབང་ཆ་བཟུང་། སྲིད་དབང་གི་ཁྱད་
པར་འདིས། སྐབས་འདིའི་ཆབ་སྲིད་ལམ་ལུགས་ལ་ཚོད་ལྟའི་ཁྱད་ཆོས་དང་ས་གནས་ཀྱི་
ཁྱད་པར་ཆེན་པོ་ཡོད་པ་མཚོན།
སྐབས་འདིའི་ཡོ་རོབ་གླིང་དུ། བློན་པོ་ནི་རྒྱལ་པོའི་འཁོར་གྱི་མི་སྣ་གལ་ཆེན་ཞིག་
ཡིན། ཡེ་ཤུའི་ཆོས་ལུགས་རྙིང་མའི་གྲུབ་མཐའ་འཛིན་པའི་རྒྱལ་ཁབ་ཅིག་ཡིན་ན། མཁན་
པོས་རྒྱལ་ཁབ་ཀྱི་བློན་ཆེན་གྱི་གོ་ས་བཟུང་ཡོད་པས། མཁན་པོ་ནི་རྒྱལ་པོར་རྒྱབ་སྐྱོར་བྱེད་
མཁན་ཡིན་ལ། རྒྱལ་པོར་ཁ་ལོ་སྒྱུར་མཁན་ཡང་ཡིན།
ཡོ་རོབ་གླིང་གི་རྒྱལ་ཁབ་སོ་སོའི་ཆབ་སྲིད་ཀྱི་འཕོ་འགྱུར་ཀུན་འདིར་བྲིར་མི་ལང་
བས་མཚོན་བྱེད་ཙམ་དུ་བརྗོད་ན། ཧོ་ལན་གྱི་ཚོང་པ་རྣམས་ནི་གྲུབ་མཐའ་གསར་མར་
དད་ཅིང་སྤྱི་མཐུན་སྲིད་ལུགས་བཀུར་མཁན་ཤ་སྟག་ཡིན་པས། ཆཱལ་སི་ལྔ་པའི་སྲས་ཧྥེ་ལེ་
ཕུ་གཉིས་པའི་རིང་ལ། ཧོ་ལན་ནི་རྒྱལ་པོ་འདིའི་མངའ་འོག་ནས་རང་བཙན་བྱས། དབྱིན་
ཇི་ལ། ཧེན་རེ་བརྒྱད་པ་དང་ཁོང་གི་སྲིད་བློན་ཝོལ་སེ། རྒྱལ་མོ་ཨེ་ལེ་གཟེ་བྷ་སེ་དང་ཁོ་
མོའི་སྲིད་བློན་བྷཱ་ལེ་སོགས་ཀྱིས། རྒྱལ་པོའི་ལམ་ལུགས་སྤེལ་བར་རྨང་གཞི་བཏིང་ཡང༌།
ཆཱལ་སི་དང་པོ་དང་རྗེམ་སེ་དང་པོས་ལམ་ལུགས་འདི་བརླགས། སྤྱི་ལོ1649ལོར། ཆལ་སི་
དང་པོར་རྒྱལ་ཁབ་ལ་ངོ་ལོག་པའི་ཉེས་ཁྲིམས་ཕོག་སྟེ་སྐེ་བཅད་ནས་བཀྲོངས། ཆལ་སི་སྐེ་
བཅད་པ་ནི་ཡོ་རོབ་གླིང་གི་ཆབ་སྲིད་བསམ་བློའི་སྟེང་གི་དཀྱོག་མཚམས་གསར་པ་ཞིག་
ཡིན། དེ་ནས་སྤྱི་ལོ1649ལོ་ནས་སྤྱི་ལོ1660ལོའི་བར་དུ། དབྱིན་ཇིར་སྤྱི་མཐུན་ཆབ་སྲིད་
ལམ་ལུགས་ལག་བསྟར་བྱས། གྲོས་ཚོགས་ཀྱིས་རྒྱལ་པོའི་དབང་ཆར་ཚོད་འཛིན་བྱས་པས།
རྒྱལ་པོར་མིང་ཙམ་ལས་དོན་གྱི་དབང་ཆ་ཆེན་པོ་མེད། རྒྱལ་པོ་རྗོ་རྗི་གསུམ་པའི( སྤྱི་
ལོ1760ལོ— སྤྱི་ལོ1820ལོ) རིང་ལ། རྒྱལ་པོ་འདིས་འབད་པ་ཆེན་པོ་བྱས་ནས་དབང་ཆ་
འགའ་ཕྱིར་ལོན། ཡོ་རོབ་གླིང་གི་རྒྱལ་ཁབ་རྣམས་ལས། རྒྱལ་པོས་སྲིད་དབང་འཛིན་པའི་
ལམ་ལུགས་བཙུགས་པ་འཐུས་སྒོ་ཚང་ཞིང་ལམ་ལྷོང་བྱུང་བ་ལེགས་ཤོས་ནི་ཧྥ་རན་སི་
ཡིན། སྲིད་བློན་ཆེན་པོ་རེ་ཞེ་ལིའུ(སྤྱི་ལོ1585ལོ—སྤྱི་ལོ1642ལོ)དང་མཱ་གཟའ་རེན( སྤྱི་
ལོ1602ལོ—སྤྱི་ལོ1661ལོ) གཉིས་ཀྱིས། ཧྥ་རན་སིར་རྒྱལ་པོས་སྲིད་འཛིན་པའི་ལམ་ལུགས་
འཛུགས་པར་རྒྱབ་སྐྱོར་ཆེན་པོ་བྱས། ཧྥ་རན་སིའི་རྒྱལ་པོ་ཆེན་པོར་གྲགས་པའི་ལིའུ་ཝེ་བཅུ་
བཞི་པ( སྤྱི་ལོ1643ལོ— སྤྱི་ལོ1715ལོ) ནི། འཇོན་ནུས་ཆེ་ཞིང་རྒྱལ་སྲིད་སྐྱོང་ཡུན་རིང་
བས། འདིས་རྒྱལ་པོས་སྲིད་དབང་སྒེར་གཅོད་བྱེད་པའི་ལམ་ལུགས་དངོས་སུ་བཙུགས།
ཡོ་རོབ་གླིང་གི་རྒྱལ་པོ་རྣམས་ལས། ལིའུ་ཝེ་བཅུ་བཞི་པ་ནི་མིག་དཔེ་ལྟ་བུར་གྱུར།
ལིའུ་ཝེ་བཅུ་བཞི་པ་ལྟ་བུའི་རྒྱལ་པོ་འཇོན་ཐང་ཅན་སྐབས་དེར་ཤིན་ཏུ་ཉུང་། ལིའུ་ཝེ་བཅུ་
བཞི་པ་ཧམ་སེམས་ཤིན་ཏུ་ཆེ་ཞིང༌། ཕྱི་འབྲེལ་ལ་ཐབས་ཧ་ཅང་མཁས། དེང་སང་གི་སྐྱེ་
བོའི་སྣང་ངོར་ཡང་ལིའུ་ཝེ་བཅུ་བཞི་པ་ནི་ཧ་ལས་པའི་སྤོབས་པ་ཅན་ཞིག་ཡིན། ལིའུ་ཝེ་
བཅུ་བཞི་པས་ཧྥ་རན་སིའི་སྲིད་དབང་སྲ་བརྟན་དུ་བཏང་ནས། ཆུ་བོ་རཱན་དང་རི་བོ་ཕེ་ར་
ནེ་ཟིའི་རྒྱུད་དང༌། སི་ཕེན་ལ་དབང་སྒྱུར་བཞིན་པའི་ཧོ་ལན་དག་རང་གི་མངའ་ཁོངས་སུ་
བསྡུ་དགོས་སྙམ། རོམ་གོང་མའི་རྒྱལ་ཁབ་སླར་གསོ་བྱས་ནས། ཧྥ་རན་སིའི་རྒྱལ་པོས་གོང་
མ་ཆཱ་ལེ་མན་གྱི་རྒྱལ་སྲིད་རྒྱུད་འཛིན་བྱ་རྒྱུ་ནི་ལིའུ་ཝེ་བཅུ་བཞི་པའི་ཕུགས་འདུན་ཡིན།
ལིའུ་ཝེ་བཅུ་བཞི་པས་རྒྱུ་རྔན་རྫོང་བ་ནི་དམག་འཁྲུག་ལས་ཀྱང་གལ་ཆེ་བའི་རྒྱལ་ཐབས་
ཤིག་ཡིན་པར་འདོད་པས། ཁོང་གིས་དབྱིན་ཇིའི་ཆལ་སི་གཉིས་པ་དང༌། ཕོ་ལན་གྱི་སྐུ་དྲག་
མང་པོར་རྔན་པ་བརྫངས། འདིའི་སྐོར་ལེའུ་ཕྱི་མ་རྣམས་སུ་རིམ་པར་བཤད་པར་འགྱུར་
རོ། ། ལིའུ་ཝེ་བཅུ་བཞི་པས་ཡོ་རོབ་གླིང་གི་རྒྱལ་ཁབ་མང་པོར་བརྫངས་པའི་རྔན་པ་ནི། ཧྥ་
རན་སིའི་མི་དམངས་ཀྱིས་འཇལ་བའི་དཔྱ་ཁྲལ་ཡིན་ནོ། ། ཁོང་གི་བསམ་པར་གོང་མའི་ཕོ་
བྲང་གི་གཟི་བརྗིད་དང་སྙན་གྲགས་ནི་ཅི་ལས་ཀྱང་གལ་ཆེ་བར་འདོད་པས། ཁོང་གིས་
ཝེར་སའེ་ཞེས་པའི་ཡུལ་དུ་ཚོམས་ཆེན། བར་ཁྱམས། མེ་ལོང་། སྒོ་ར། ཆུ་མིག་བཀོད་མ། སྐྱེད་
མོས་ཚལ་དང་རྩོལ་བྱུང་མཛེས་ལྗོངས་སོགས་བཀོད་པས་མཛེས་ཤིང༌། འཛམ་གླིང་གི་སྐྱེ་
བོ་མ་ལུས་པའི་ཡིད་ཀྱི་བརྟན་པ་འཕྲོག་པར་བྱེད་པའི་ཕོ་བྲང་ཆེན་པོ་བཞེངས།
ལིའུ་ཝེ་བཅུ་བཞི་པའི་འཚོ་བ་རྒྱས་སྤྲོས་བྱེད་སྟངས་འདིས།ཡོ་རོབ་ཀྱི་རྒྱལ་པོ་རྣམས་
ལ་མིག་དཔེ་ངན་པ་བཞག རྒྱལ་པོ་དག་གིས་རྒྱལ་ཁབ་ཀྱི་འབྱོར་པའི་འཁོས་ཀ་ལ་མི་ལྟ་
བར། ལིའུ་ཝེ་བཅུ་བཞི་པར་ལད་མོ་བྱས་ནས་ཕོ་བྲང་རྒྱས་ཤོམ་ཆེ་བ་ཤ་སྟག་བཞེངས།
རྒྱལ་ཁབ་སོ་སོའི་སྐུ་དྲག་རྣམས་ཀྱང་དེའི་རྗེས་སུ་འབྲངས་ནས། གསར་འབུབ་དང་རྒྱ་སྐྱེད་
སོགས་ཐབས་ཅི་རིགས་ལ་བརྟེན་ནས་རང་ལ་སྤྲོ་ཁང་ཕུབ། རྒྱུ་རྐྱེན་འདི་དག་ལ་བརྟེན་
ནས་དྲུབ་མ་དང་ཁྱིམ་ཆས་སྤུས་ལེགས་སོགས་བཟོ་ལས་ཡང་བའི་རིགས་རིམ་གྱིས་དར།
དེའི་ཐོན་རྫས་དཔེར་ན་རྫ་ཆས་ཚོན་མདོག་ཅན། ཀོ་བ་མེ་ཏོག་ཅན།ཅུ་གང་དཀར་པོའི་
བརྐོས་མ། ལྕགས་ཆས།ཤིང་བརྐོས་མ་གསེར་རྩི་ཅན། དཔར་མ་ཡིད་དུ་འོང་བ། རི་མོ་ཆེ་
ལེགས། རོལ་དབྱངས་སྙན་མོ་མང་པོ། རྒུན་ཆང་དྭངས་རྩེ། ཟས་རོ་མཆོག་ལྟ་བུ་སོགས་
མང་དུ་བྱུང༌། སྐུ་དྲག་དག་གིས་མགོ་ལ་སྐྲ་བཅོས་མ་མཐུག་ཅིང་ལྕི་བ། ལུས་ལ་གོས་ཆེན་
མཐའ་རིས་ཅན། རྐང་ལ་ལྷམ་དམར་པོ་ཕྱི་རྟིང་མཐོན་པོ་ཅན་གྱོན། ལག་ཏུ་འཁར་བ་ཆེན་
པོ་ཐོགས་ནས། ཁྱིམ་ཆས་མཛེས་ཤིང་ལེགས་པ་དང་མེ་ལོང་དྭངས་ཤིང་གསལ་བའི་བར་
ལ་དལ་གྱིས་རྒྱུ་ཞིང་། ལྷ་ལྕམ་རྣམས་ཀྱིས་སྐྲ་ཡི་ཐོར་ཅོག་གཟེངས་སུ་མཐོ་བར་ཤད་ཅིང་།
ལྕགས་ཐུར་གྱིས་བརྒྱངས་པའི་དར་གྱི་སྨད་གཡོགས་གྱོན། དེ་དག་གི་གྲལ་དུ་ལིའུ་ཝེ་བཅུ་
བཞི་པས་བཅོས་མའི་ཚུལ་གྱིས་རབ་ཏུ་འགྱིང་བཞིན། རང་ཉིད་འཛམ་གླིང་གི་ཉི་མ་ལྟར་
ཤིན་ཏུ་ཆེ་བར་བརླམས་པས་བཞུགས་མོད། འོན་ཀྱང་སྤྱི་ཚོགས་དམའ་རིམ་གྱི་སྐྱེ་བོ་ཤིན་
ཏུ་རིད་ཅིང་རབ་ཏུ་ཁྲོས་པ་དག་གིས། ཁོང་ལ་སྡང་མིག་གིས་ཅེ་རེར་བལྟས་ནས་ཡོད་པ་
ལིའུ་ཝེ་བཅུ་བཞི་པས་ཅུང་ཟད་ཀྱང་མ་ཚོར།
འཇར་མན་ནི་རྒྱལ་པོའི་ལམ་ལུགས་དང་སྲིད་ལུགས་གཞན་ཚོད་ལྟ་བྱེད་པའི་སྐབས་
ཡིན་པས། རྒྱལ་ཁབ་སིལ་བུར་ཐོར་ཅིང་གཅིག་གྱུར་བྱེད་མ་ཐུབ། འཇར་མན་གྱི་ཁམས་
ཀྱི་རྒྱལ་པོ་དང་སྐུ་དྲག་མང་པོས་ཝེར་སའེ་ཕོ་བྲང་ལ་ལད་མོ་བྱས་ནས་ཕོ་བྲང་མང་པོ་
བཞེངས། སྤྱི་ལོ1618 ལོ་ནས1648ལོའི་བར། འཇར་མན་གྱིས་སི་ཝེ་དྷན་དང་བྷོ་ཧེ་མེ་ཡ་ལ་
ལོ་སུམ་ཅུར་འཐབས་ནས་མངའ་དབང་བརྩད་དེ། འཇར་མན་གྱི་སྟོབས་ཤུགས་ཤིན་ཏུ་
ཉམས་པར་བྱས། འཁྲུག་པ་འདིའི་མཐའ་མར 《ཝེ་སེད་ཧྥེ་ལི་ཡའི་འདུམ་ཁྲ》 བཞགསྐབས་
འདིར་འཇར་མན་ནི་འདུམ་ཁྲ་ལྟར་དུམ་བུ་དུ་མར་བསིལ་བ་ས་བཀྲ་ལ་བལྟས་ན་ཤེས། སྤྱི་
ལོ1648ལོའི་ཡོ་རོབ་གླིང་གི་ས་བཀྲར་བལྟས་ན། སྐབས་དེའི་འཇར་མན་གྱི་མངའ་ཁོངས་
སུ་གུང་གི་རྒྱལ་ཁབ། གུང་གཞིས། རྒྱལ་ཕྲན་རང་དབང་ཅན་སོགས་མང་དུ་བྱུང་ཡོད་པར་
མཐོང་། དེ་ལས་ཁག་ཅིག་གོང་མའི་རྒྱལ་ཁབ་འདིའི་ཁོངས་སུ་ཡོད་ལ། ཁག་ཅིག་གོང་མའི་
རྒྱལ་ཁབ་འདིའི་མངའ་འོག་ནས་རང་བཙན་བྱས་ཟིན། སི་ཝེ་དྷན་གྱི་དམག་དཔུང་འཇར་
མན་གྱི་ཁོངས་སུ་ཞུགས་ཤིང་། གླིང་ཕྲན་འགའ་ཞིག་གོང་མའི་རྒྱལ་ཁབ་ཀྱི་ཁོངས་སུ་ཡོད་
པ་མ་གཏོགས། ཧྥ་རན་སི་དང་ཆུ་བོ་རྭན་བར་ལ་ཐག་ཤིན་ཏུ་རིང་པོར་ཡོད་པ་མཐོང༌།
ལྷན་པ་དུམ་བུ་དུ་མས་དྲུབ་པ་ལྟ་བུའི་རྒྱལ་ཁམས་འདིའི་མངའ་ཁོངས་སུ། སྤྱི་ལོ1701ལོར་
ཕུ་རཱ་ཞཱ་རྒྱལ་པོའི་རྒྱལ་ཁབ་ཚུགས། རྒྱལ་ཁབ་འདིས་དམག་འཁྲུག་ལན་འགའ་བྱས་ནས་
རྒྱལ་ཁ་ཐོབ་ཅིང༌། སྟོབས་ཤུགས་རིམ་གྱིས་ཆེ་བར་ཕྱིན། ཕུ་རཱ་ཞཱའི་རྒྱལ་པོ་ཆེན་པོ་ཧྥུ་རེ་ཏྲེ་
ཁ(སྤྱི་ལོ1740ལོ—སྤྱི་ལོ1786ལོ) ཡིས་ཕོ་ཚེ་དྷམ་ཡུལ་དུ་ཕོ་བྲང་བཞེངས། འདིའི་བློན་པོ་
དག་གིས་ཧྥ་རན་སིའི་སྐད་ཤོད་པས། ཧྥ་རན་སིའི་རྩོམ་རིག་ལ་བལྟ་བར་དགའ་ཞིང་ཡོན་
ཚད་ཧྥ་རན་སི་དང་མཉམ།
སྤྱི་ལོ1714ལོར། ཧན་ནོ་ཝ་ཞེས་པ་དབྱིན་ཇིའི་རྒྱལ་པོར་བསྐོས་པས། ཡོ་རོབ་གླིང་དུ་
རྒྱལ་པོས་རྒྱལ་སྲིད་འཛིན་པའི་རྒྱལ་ཁབ་ཅིག་མང་བར་ཕྱིན།
ཚཱལ་སི་ལྔ་པའི་རྒྱལ་རྒྱུད་ལས། ཨོ་སི་ཐྲ་ཡའི་རྒྱལ་པོས་སྔར་བཞིན“གོང་མའི”མཚན་
གནས་རང་འཇགས་བྱས་ཤིང་། སི་ཕེན་གྱི་རྒྱལ་པོས་སི་ཕེན་དབང་དུ་བསྒྱུར། སྐབས་འདིར་
ཤར་ཕྱོགས་སུའང་གོང་མ་ཞིག་བྱུང་། ཁན་སི་ཐན་ཐེ་ནོ་ཕོལ་སྤྱི་ལོ1453ལོར་དགྲ་ལག་ཏུ་
ཤོར་རྗེས། མོ་སེ་ཁོའི་གུང་ཆེན་པོ་ཨའེ་ཝེན་གསུམ་པས(སྤྱི་ལོ1462ལོ—སྤྱི་ལོ1505ལོ)
རང་ཉིད་བྷའེ་ཙན་ཐེམ་གོང་མའི་རྒྱལ་ཁབ་ཀྱི་གོང་མའི་རྒྱུད་འཛིན་པ་ཡིན་ཚུལ་བསྒྲགས་
ཏེ། བྷའེ་ཙན་ཐེམ་གོང་མའི་རྒྱལ་ཁབ་ཀྱི་མཚོན་རྟགས་གླག་མགོ་གཉིས་མ་དེ་། རང་གི་
དམག་དཔུང་གི་མཚོན་ཆའི་རྟགས་སུ་བཀོད། ཨའེ་ཝེན་གསུམ་པའི་ཚ་བོ་ཨའེ་ཝེན་བཞི་
པས (སྤྱི་ལོ1530ལོསྤྱི་ལོ1584ལོ) རྒྱལ་རྒྱུད་ཀྱི་མིང་བཅོས་ནས “གོང་མ་གཟར” ཞེས་
བཏགས།དུས་རབས་བཅུ་བདུན་པའི་མཇུག་ཏུ།ཨུ་རུ་སུའི་གོང་མ་ཕེ་ཐས(སྤྱི་ལོ1682ལོ
སྤྱི་ལོ1725ལོ)སྲིད་བསྐྱངས་པ་ནས་བཟུང་། ཨུ་རུ་སུའི་དཔུང་ཡོ་རོབ་གླིང་གི་འཐབ་
འཁྲུག་ཏུ་ཞུགས། ཕེ་ཐས་རྒྱལ་ས་ཆུ་བོ་ནེ་ཝའི་འགྲམ་གྱི་ཕེ་ཐ་སི་བྷ་གྷར་སྤོས་པས། ཕེ་ཐ་སི་
བྷ་གྷ་ནི་ཨུ་རུ་སུས་ཡོ་རོབ་གླིང་ལ་ལྟ་བྱེད་ཀྱི་སྒེའུ་ཁུང་ལྟ་བུར་གྱུར། གོང་མ་ཕེ་ཐེས་རྒྱལ་
ས་ཕེ་ཐ་སི་བྷ་གྷ་ལས་སྤྱི་ལེ29ཡིས་ཆོད་པའི་ཡུལ་ཕེ་ཐ་ཧོ་ཧྥུ་ཞེས་པར་ཕོ་བྲང་བཞེངས། ཧྥ་
རན་སིའི་བཟོ་བོ་མཁས་པ་རྣམས་བཀུག་ནས་ཉི་ཁྱམས། ཆུ་མིག་བཀོད་མ། རྦབ་ཆུ། རི་མོ་
འགྲེམ་སྟོན་ཁང༌། སྐྱེད་མོས་ཚལ་སོགས་བསྐྲུན། ཕེ་ཐེའི་ཕོ་བྲང་དུའང་ཕུ་རཱ་ཞཱའི་ཕོ་བྲང་
དང་འདྲ་བར་ཧྥ་རན་སིའི་སྐད་བཤད་དོ། །
ཕོ་ལན་ནི་སྐབས་དེར་ཨོ་སི་ཐྲོ་ཡ། ཕུ་རཱ་ཞཱ། ཨུ་རུ་སུ་སྟེ་རྒྱལ་ཁབ་གསུམ་གྱིས་
མཐའ་ནས་བསྐོར་ཅིང༌། ས་བདག་ཆེ་ཁག་རྣམས་ཀྱིས་དབང་བསྒྱུར་བའི་རྒྱལ་ཁབ་ཅིག་
ཡིན། རྒྱལ་ཁབ་འདིའི་རྒྱལ་སྲིད་ཀུན་ནས་ཉམས་པས། ས་བདག་རྣམས་ཀྱིས་རང་གི་
མངའ་དབང་རང་འཇགས་ཡོང་ཐབས་སུ། ཁོ་ཚོས་བསྐོས་པའི་རྒྱལ་པོར་དབང་ཆ་ཆུང་
ངུ་ཙམ་ལས་མ་བྱིན། ཧྥ་རན་སིས་ཕོ་ལན་རང་བཙན་བྱེད་པར་ཐབས་ཤེས་ཅི་རིགས་དྲན་
ནའང་། ཨོ་སི་ཐེ་ཡ། ཕུ་རཱ་ཞཱ། ཨུ་རུ་སུ་བཅས་ཀྱིས་ཕོ་ལན་དུམ་བུར་བགོས་ནས་བདག་
གིར་བཟུང༌། སྐབས་འདིར་ཡོ་རོབ་གླིང་གི་རྒྱལ་ཁབ་སོ་སོའི་གནས་ཚུལ་འདྲ་མིན་སྣ་
ཚོགས་སུ་སྣང་སྟེ། སེ་ཝེ་ཙེ་ལན་དྷ་ནི་མངའ་སྡེ་དུ་མ་འདུས་པའི་མཉམ་འབྲེལ་ཚོགས་
པ་དང་། ཝེ་ནེ་སི་ནི་སྤྱི་མཐུན་རྒྱལ་ཁབ་ཅིག་ཡིན། ཨི་ཐ་ལི་ནི་འཇར་མན་དང་འདྲ་བར།
ཁམས་ཀྱི་རྒྱལ་པོ་དུ་མས་རྒྱལ་ཁམས་དུམ་བུར་བཅད་ནས་བཟུང་བས་སིལ་བུར་ཐོར།
ཆོས་རྗེ་ནི་སྔར་བཞིན་དབང་དང་གྲགས་པ་ཆེ་ཡང་། ཡེ་ཤུའི་ཆོས་ལུགས་རྙིང་མའི་གྲུབ་
མཐའ་འཛིན་པའི་རྒྱལ་ཁབ་དག་གིས་ངོ་ལོག་བྱེད་པར་དོགས་པས། རྒྱལ་ཁབ་བར་གྱི་
རྩོད་གཞིར་ཐེ་བྱུས་བྱེད་ཕོད་པ་ལྟ་ཅི། ཡེ་ཤུའི་ཆོས་འབངས་སུ་གྱུར་པའི་རྒྱལ་ཁམས་སྤྱིའི་
ཁེ་ཕན་ཡང་གླེང་མ་ཕོད་པར་གནས། ཆབ་སྲིད་ཀྱི་ལྟ་བ་མ་མཐུན་པས། ཡོ་རོབ་གླིང་ཧྲིལ་
པོ་སིལ་བུར་ཐོར་ཅིང་འཁྲུག་ལོང་གིས་མནར།
རྒྱལ་པོའི་རྒྱལ་ཁབ་དང་སྤྱི་མཐུན་རྒྱལ་ཁབ་གང་ཡིན་ཡང་། ཕ་རོལ་མངའ་འོག་ཏུ་
བཅུག་ནས་མངའ་ཁོངས་རྒྱ་བསྐྱེད་དགོས་སྙམ་པ་རྒྱལ་པོ་དག་གི་འདུན་པ་ཉག་གཅིག་
ཏུ་གྱུར་པས། སོ་སོའི་ཕྱི་འབྲེལ་སྲིད་ཇུས་ཀུན་ཀྱང་ཁྱིམ་མཚེས་ལ་བཙན་འཛུལ་བྱེད་པའི་
ཐབས་ཇུས་ལས་མ་འདས། ཡོ་རོབ་གླིང་གི་རྒྱལ་པོའི་རྒྱལ་ཁབ་དུས་རབས་ཀྱི་ཤན་ཤུགས་
ཤིན་ཏུ་ཆེ་བས། ཡོ་རོབ་གླིང་པ་རྣམས་དེང་སང་ཡང་སྐབས་དེའི་དོགས་སྣང་དང་འཁོན་
སེམས་ཀྱི་གྲིབ་ནག་ནས་འདའ་མ་ཐུབ། དེང་སང་གི་མཁས་པ་རྣམས་སྐབས་དེའི་ལོ་རྒྱུས་
ལ་རྒྱུས་ཇི་ལྟར་ཆེ་ན་སུན་སྣང་དེ་ལྟར་ཆེའོ། ། སྐབས་དེར་རྒྱལ་པོའི་བཙུན་མོས་བསླངས་
པའི་འཐབ་འཁྲུག་དང༌། བློན་པོའི་འཁོན་འགྲས་ཀྱིས་བསླངས་པའི་འཐབ་འཁྲུག་སོགས།
རྣམ་དཔྱོད་ཅན་ཡིད་སུན་པར་བྱེད་པའི་གནས་ཚུལ་ཤིན་ཏུ་མང་། དེ་ལྟ་ན་ཡང་། སྐབས་
དེའི་བྱ་བ་ཐམས་ཅད་ལ་སྙིང་པོ་གཏན་ནས་མེད་པའང་མ་ཡིན་ཏེ། སྐབས་དེར་ཡོ་རོབ་
གླིང་རྒྱལ་ཕྲན་དུ་མར་ཐོར་ཀྱང༌། ཤེས་བྱ་དང་ཚན་རིག་དར་རྒྱས་སུ་འགྲོ་བའི་རྒྱུན་མ་ཆད་
ཅིང་། གསར་གཏོད་ཀྱང་རྣམ་པ་སྣ་ཚོགས་བྱུང་། དུས་རབས་བཅོ་བརྒྱད་པར། རྒྱལ་པོའི་ཕོ་
བྲང་གི་འཚོ་བ་དང་ཆབ་སྲིད་ལ་དོགས་སློང་དང་སུན་འབྱིན་བྱེད་པའི་བསྟན་བཅོས་བྱུང༌།
ཝོལ་ཐེ་འར་གྱིས་བརྩམས་པའི《མི་དྲང་པོ》ཞེས་པ་བཀླག་མྱོང་ཡོད་པ་ཞིག་གིས། སྐབས་
དེའི་ཡོ་རོབ་གླིང་གི་ཟིང་འཁྲུག་ཟད་མཐའ་མེད་པ་ལ་རྩོམ་པ་པོ་ཤིན་ཏུ་མ་རངས་པའི་
ཁོང་ཁྲོ་དེ་གསལ་པོར་མཐོང་ངོ༌། །

ལེའུ་ང་གསུམ་པ། ཡོ་རོབ་གླིང་གི་གོང་མའི་རྒྱལ་ཁབ་གསར་པས་མངའ་ཁོངས་རྒྱ་བསྐྱེད་ཚུལ།

ཡོ་རོབ་གླིང་གི་ཡུལ་དབུས་རྣམས་སིལ་བུར་ཐོར་ཅིང་ཟིང་འཁྲུག་གིས་མནར་བའི་
སྐབས་སུ། ཧོ་ལན། དབྱིན་ཇི། སི་ཕེན། སི་ཁན་དྷེ་ནེ་ཝེ་ཡ། ཕོ་ཐེ་གྷོ། ཧྥ་རན་སིའི་མི་རྣམས་
རྒྱ་མཚོ་ཆེན་པོའི་ཕ་རོལ་ཏུ་སོང་ནས། རང་གི་མངའ་ཁོངས་གླིང་གཞན་དུ་བསྐྱེད། གསར་
གཏོད་ཆེན་པོ་དཔར་འདེབས་འཕྲུལ་འཁོར་བྱུང་བའི་ནུས་པ་བསམ་གྱིས་མི་ཁྱབ་པས། ཡོ་
རོབ་གླིང་གི་ཆབ་སྲིད་ཀྱི་བསམ་བློ་དུས་རབས་ཀྱི་འཕོ་འགྱུར་ཆེན་པོ་དང་འགྲོགས་ཏེ་དར་
སྤེལ་བཏང༌། རྒྱ་མཚོ་ཆེན་པོར་བགྲོད་ཐུབ་པའི་མཚོ་གྲུ་ཆེན་པོ་བཟོ་ཐུབ་པ་བྱུང་བས། ཡོ་
རོབ་གླིང་པས་རྒྱ་མཚོ་ཆེན་པོའི་ཕ་རོལ་དབང་དུ་བསྡུས།
ཧོ་ལན་པ་སོགས་ཡོ་རོབ་གླིང་པ་རྣམས་རྒྱ་མཚོ་ཆེན་པོའི་ཕ་རོལ་ཏུ་འགྲོ་བའི་ཐོག་
མའི་དམིགས་ཡུལ་ནི། ཚོང་བྱེད་པ་དང་གཏེར་བརྐོ་བའི་ཆེད་དུ་ཡིན་པ་ལས་ཡུལ་སྤོ་བའི་
ཆེད་དུ་མིན། ཡོ་རོབ་གླིང་པ་ལས་ཨ་མེ་རི་ཁ་གླིང་ཆེན་དུ་སླེབས་སྔ་ཤོས་ནི་སི་ཕེན་པ་ཡིན་
པས། སི་ཕེན་པས་ཨ་མེ་རི་ཁ་གླིང་ཆེན་ཡོངས་རྫོགས་རང་ཉིད་ལ་དབང་བར་འདོད། དེ་
ནས་མི་རིང་བར་ཕོ་ཐེ་གྷོ་པ་སླེབས་ཏེ། ཕོ་ཐེ་གྷོ་པས་སི་ཕེན་པར་ཨ་མེ་རི་ཁ་གླིང་གི་མངའ་
དབང་བརྩད། དེར་རོམ་ཆོས་རྗེ་ཡིས་འདུམ་བྱས་ནས།ཨ་ཧྥེ་རི་ཁ་གླིང་གི་ཝ་དྷ་གདོང་སྣེའི་
གླིང་ཚོམ་ནས་ནུབ་ཕྱོགས་ལ་སྤྱི་ལེ595ཡིས་ཆོད་པའི་གནས་དེ་ས་མཚམས་བྱས་ནས། ས་
མཚམས་ཀྱི་ཤར་ཕྱོགས་ཀྱི་ཆ་ཕོ་ཐེ་གྷོ་ལ་དབང་བ་དང་། ནུབ་ཕྱོགས་ཀྱི་ཆ་རྣམས་སི་ཕེན་
ལ་དབང་བར་བྱས། ཕོ་ཐེ་གྷོ་པ་འདིས་མ་ཚིམས་པས། ཤར་ཕྱོགས་དང་ལྷོ་ཕྱོགས་ལ་རྒྱ་
བསྐྱེད། སྤྱི་ལོ1497ལོར། ཕོ་ཐེ་གྷོ་པ་ཝ་སེ་ཁོ་དྷཱ་གྲཱ་མཱ་ཞེས་པ་ལེ་གཟེ་བྷེན་ནས་ཆས་ཏེ།
ལེགས་སྨོན་གླིང་སྣེ་བསྐོར་ཅིང༌། གཟན་གཟེ་བྷཱ་གླིང་བརྒྱུད་ནས་ཕྱིན་ཏེ། རྒྱ་གར་གྱི་ཁཱ་ལེ་
ཁཱ་ཐར་སླེབས། སྤྱི་ལོ1515ལོར་ཕོ་ཐེ་གྷོ་པའི་མཚོ་གྲུ་རྗ་ཝ་གླིང་དང་མོ་ལོའུ་ཁ་སི་གླིང་ཚོམ་
ལ་སླེབས། ཕོ་ཐེ་གྷོ་པས་ཧིན་དྷུ་རྒྱ་མཚོ་ཆེན་པོའི་འགྲམ་རྒྱུད་དུ་ཚོང་སྒོ་ཕྱེ་ནས་སྲུང་དམག་
བཞག གྷོ་ཝ། མོའུ་གཟམ་བྷེ་ཁ། རྒྱ་གར་གྱི་ཡུལ་ཕྲན་གཉིས། ཀྲུང་གོའི་ཨའོ་མེན། ཐེ་མོར་
གླིང་གི་ཆ་ཤས་དག་ཕོ་ཐེ་གྷོ་པས་མངའ་འོག་ཏུ་བསྡུས།
ཆོས་རྗེ་ཡིས་ཨ་མེ་རི་ཁ་གླིང་གི་ས་མཚམས་གཏན་ཁེལ་བྱེད་སྐབས། ཡོ་རོབ་གླིང་
གི་རྒྱལ་ཁབ་མང་པོས་ས་སྐལ་མ་ཐོབ་པས། རྒྱལ་ཁབ་འདི་དག་གིས་ཕོ་ཐེ་གྷོ་པ་དང་སི་
ཕེན་པའི་ཁྱད་དབང་དེ་རྩ་བ་ནས་ཁས་མ་བླངས། དེ་ནས་ཅང་མ་འགོར་བར་སི་ཝེ་དྷན།
དབྱིན་ཇི། དྷན་མཱ་ཁ་རྣམས་ཨ་མེ་རི་ཁ་གླིང་བྱང་མ་དང་ནུབ་ཕྱོགས་ཧིན་དྷུ་གླིང་ཚོམ་ལ་
སོང་ནས་ཡུལ་འགའ་བདག་གིར་བཟུང་སྟེ། ས་མཚམས་སུ་ཤིང་ཕུར་བཏབ་ནས་ས་རྟགས་
བརྒྱབ། རྗེས་སུ་ཡེ་ཤུའི་ཆོས་ཀྱི་གྲུབ་མཐའ་རྙིང་མ་ལ་ཤིན་ཏུ་དད་པའི་ཧྥ་རན་སིའི་རྒྱལ་
པོས་ཀྱང་། གྲུབ་མཐའ་གསར་མའི་རྗེས་འཇུག་པ་ལྟར་ཆོས་རྗེའི་བཀའ་མ་བརྩིས་པར་ས་
རྩོད་བྱས། སྐབས་དེ་ནས་བཟུང་ཡོ་རོབ་གླིང་པའི་ཡིད་དབང་རྒྱ་མཚོ་ཆེན་པོའི་ཕ་རོལ་ཏུ་
ཤོར་ཏེ། ཕྱི་གླིང་དུ་མངའ་ཁོངས་བརྩད་ནས་འཐབ་རྩོད་ཅི་རིགས་བྱས།
ཕྱི་གླིང་དུ་ས་རྩོད་བྱེད་སྐབས་དབྱིན་ཇིས་རྒྱལ་ཁ་ཆེན་པོ་ཐོབ། སྐབས་འདིར་སི་ཝེ་
དྷན་དང་དྷན་མཱ་ཁ་གཉིས་འཇར་མན་གྱི་འཁྲུག་ཟིང་དུ་ཚུད་པས། ཕྱི་གླིང་དུ་སྐྱོད་ཐུབ་
པའི་དམག་དཔུང་སྟོབས་ཤུགས་ཅན་ཞིག་སྒྲུབ་མ་ནུས། སི་ཝེ་དྷན་གྱི་རྒྱལ་པོ་གྷོ་སེ་ཏེ་ཝ་
སེ་ཨ་དྷོལ་ཧྥ་སེ་ཞེས་གྲུབ་མཐའ་གསར་མའི་རྒྱལ་ཁམས་སུ་བྱང་ཕྱོགས་མི་ཡི་སེང་གེར་
གྲགས་པ་ཞིག་བྱུང་བ་དེ། འཇར་མན་དང་འཐབས་པའི་གཡུལ་དུ་རབ་ཏུ་ཕམ་པས། སི་
ཝེ་དྷན་གྱི་སྟོབས་ཤུགས་ཡོད་དགུ་ཉམས་པར་བྱས། དེ་ནས་ཧོ་ལན་པས་གླགས་རྙེད་དེ།
སི་ཝེ་དྷན་གྱི་ཨ་མེ་རི་ཁ་གླིང་གི་མི་སེར་སྤེལ་ཡུལ་ཕྲོགས། ཧོ་ལན་གྱིས་ཧྥ་རན་སི་པ་འོང་
བར་དོགས་པས། དབྱིན་ཇི་ལ་འཐབ་མ་ཕོད། ཨེ་ཞ་ཡའི་ཤར་མཐའི་ཡུལ་གྲུ་རྣམས་ཧོ་ལན།
དབྱིན་ཇི། ཧྥ་རན་སིའི་རྩོད་གཞིར་གྱུར། ཨ་མེ་རི་ཁ་གླིང་ནི་སི་ཕེན། ཧྥ་རན་སི། དབྱིན་ཇིའི་
རྩོད་གཞིར་གྱུར། དབྱིན་ཇིའི་མཚོ་འགག་མཚོ་ལམ་སྐྱ་མོར་གྲགས་པ་དེ། དབྱིན་ཇིས་བཟུང་
ནས་ཡོ་རོབ་གླིང་གི་རྒྱལ་ཁབ་རྣམས་བཀག་པས། དབྱིན་ཇིར་ལཱ་ཐེན་གོང་མའི་རྒྱལ་ཁབ་
ཀྱི་སྲོལ་རྒྱུན་ཆེར་དར་མ་ཐུབ།
དུས་རབས་བཅོ་བརྒྱད་པར། ཧྥ་རན་སི་ནི་འཇར་མན། སི་ཕེན། ཨི་ཐ་ལིའི་ནང་
འཁྲུག་བསྡུམ་པར་བྲེལ་བས་མ་ཁོམ་པས། ནུབ་ཕྱོགས་དང་ཤར་ཕྱོགས་སུ་རྒྱ་སྐྱེད་བྱེད་པའི་
གོ་སྐབས་ཤོར། དུས་རབས་བཅུ་བདུན་པར། དབྱིན་ཇིའི་ཆབ་སྲིད་དང་ཆོས་ལུགས་ཀྱི་ཟིང་
འཁྲུག་གིས་མནར་བའི་མི་མང་པོ་རང་ཡུལ་ནས་བྱོལ་ཏེ། ཨ་མེ་རི་ཁ་གླིང་བྱང་མར་སོང་
ནས་གནས་བཅས། ཨ་མེ་རི་ཁ་གླིང་གི་དབྱིན་ཇི་པའི་མི་གྲངས་མང་བས། ཨ་མེ་རི་ཁ་གླིང་
བྱང་མའི་བདག་དབང་རྩོད་སྐབས་དབྱིན་ཇིའི་སྟོབས་ཤུགས་རང་བཞིན་གྱིས་ཆེ་བར་གྱུར།
སྤྱི་ལོ1756ལོ་ནས་སྤྱི་ལོ1760ལོའི་བར། དབྱིན་ཇིས་ཨ་མེ་རི་ཁ་གླིང་གི་ཧྥ་རན་སིའི་མི་སེར་
སྤེལ་ཡུལ་ཁཱ་ནཱ་དྷཱ་སོགས་ནས་ཡུལ་གྲུ་འགའ་ཕྲོགས། དེ་ནས་ལོ་འགའ་འདས་རྗེས། དབྱིན་
ཇིས་རྒྱ་གར་དུ་ཧོ་ལན་དང་ཕོ་ཐེ་གྷོ་དང་ཧྥ་རན་སི་ཕམ་པར་བྱས་ནས་མངའ་དབང་
ཕྲོགས། དུས་འདིའི་སྐབས་སུ། རྒྱ་གར་དུ་ཨག་པར། པཱ་པར་དང་དེའི་རྒྱུད་པའི་མོང་གོལ་
གོང་མའི་རྒྱལ་རབས་ཀྱི་སྲིད་དབང་ཉམས་པས། ལན་དྷན་གྱི་ཚོང་ལས་མཐུན་གཉེར་ཏེ
དབྱིན་ཇིའི་ཤར་ཕྱོགས་རྒྱ་གར་མཐུན་གཉེར་ཞེས་པས་རྒྱ་གར་ལ་དབང་བསྒྱུར། ཚོང་ལས་
མཐུན་གཉེར་ཞིག་གིས་རྒྱལ་ཁབ་ཅིག་དབང་དུ་བསྡུས་པ་ནི་དངོས་གནས་ཧ་ལས་ཤིང་
ཧང་སང་དགོས་པའི་གནས་སོ།།
ཤར་ཕྱོགས་རྒྱ་གར་མཐུན་གཉེར་ཞེས་པ་ནི། ཐོག་མར་ཕྱི་གླིང་དུ་ཚོང་ལས་གཉེར་
བའི་ཚོགས་པ་ཞིག་ཡིན། ཚོགས་པ་འདི་རྒྱལ་མོ་ཨེ་ལེ་གཟེ་བྷ་སེའི་དུས་སུ་བཙུགས། རྗེས་སུ་
མཐུན་གཉེར་འདིས་དམག་བསགས་ཤིང་དམག་གྲུ་བསྒྲུབས། མཐུན་གཉེར་འདི་སྔར་ཚོང་
བྱས་ནས་རྒྱུ་ནོར་གཉེར་བའི་ཚོང་ལས་སྡེ་ཁག་ཅིག་ཡིན་ཡང༌། ཁོ་ཚོ་བྲོ་སྨན། ཚོས། ཇ། རིན་
པོ་ཆེ་ཉོ་འཚོང་བྱས་པ་ཙམ་གྱིས་ཡིད་མ་ཚིམས་པས། རིམ་གྱིས་ཁམས་ཀྱི་རྒྱལ་པོ་དག་གི་
མངའ་ཁོངས་དོ་དམ་དང་དཔྱ་ཁྲལ་བསྡུ་བའི་ལས་སུ་ལག་བསྲིངས་ནས། རྒྱ་གར་གྱི་ཆབ་
སྲིད་ལ་ཐེ་བྱུས་བྱས། མཐུན་གཉེར་འདིས་རྒྱ་མཚོར་འཕྲོག་བཅོམ་བྱས་པར་བཀག་འགོག་
བྱེད་མཁན་གཅིག་ཀྱང་མ་བྱུང་བས། མཐུན་གཉེར་འདིའི་གྲུ་དཔོན། དམག་དཔོན། དམག་
མི་དང་གྲུ་པ་དཀྱུས་མ་དག་གིས་འཕྲོག་བཅོམ་བྱས་པའི་དངོས་རྫས་རྩ་ཆེན་རྣམས། མངོན་
སུམ་འཛེམས་མེད་ཀྱིས་དབྱིན་ཇིར་དྲངས།
ཤར་ཕྱོགས་རྒྱ་གར་མཐུན་གཉེར་རྒྱ་གར་དུ་ཞུགས་པ་ནས་བཟུང་། བྱ་རུང་བ་དང་
མི་རུང་བའི་དབྱེ་མཚམས་ཅི་ཡང་མེད་པར། རང་སྣང་གང་ཤར་གྱིས་བྱ་བ་ངན་པ་སྣ་
ཚོགས་བྱས། དབྱིན་ཇི་པས་རྒྱ་གར་པ་ནི་སྙིང་རྗེ་མི་རུང་བའི་མི་རིགས་ཤིག་ཡིན་ཞིང་།
ཡུལ་འདིའི་ལྷ་ཁང་གི་རྟེན་དང་བརྟེན་པ་ཀུན་ཀྱང་མི་རིགས་འདིའི་བསམ་སྦྱོར་ཁྱད་
མཚར་དེ་གཟུགས་ཅན་དུ་འཕོས་པ་ཙམ་དུ་འདོད། དམག་དཔོན་དང་དཔོན་པོ་ཆེ་ཕྲ་དག་
དབྱིན་ཇིར་ཕྱིར་ལོག་རྗེས། ཁོ་ཚོས་གཡོ་སྒྱུ་དང་འཇིགས་སྐུལ་སོགས་ཐབས་སྣ་ཚོགས་སྤྱད་
ནས། རྒྱ་གར་པའི་རྒྱུ་ནོར་བླངས་ཚུལ་གྱི་གསང་བ་ཕན་ཚུན་ཐེར་འདོན་བྱས་པས། དབྱིན་
ཇིའི་རྒྱལ་ནང་གི་མི་དམངས་ཁོ་ཚོའི་སྤྱོད་ཚུལ་ལ་ཤིན་ཏུ་མ་རངས་པས། དབྱིན་ཇིའི་གྲོས་
ཚོགས་ཀྱིས་ཁེ་ལའེ་ཝུ( འདིས་བྷང་ག་ལར་མངའ་སྡེའི་སྲིད་འཛིན་དང་རྒྱ་གར་གྱི་དབྱིན་
དམག་སྤྱི་ཁྱབ་བཟུང༌། སྤྱི་ལོ1767ལོར་དབྱིན་ཇིར་ཕྱིར་ལོག ) ལ་གཏུག་བཤེར་བྱ་དགོས་
པའི་གྲོས་འཆམ་བྱུང༌། ཁེ་ལའེ་ཝུས་དེའི་འཇིགས་པ་མ་བཟོད་པས། སྤྱི་ལོ1774ལོར་རང་
སྲོག་བཅད། སྤྱི་ལོ1788ལོར་རྒྱ་གར་གྱི་སྲིད་འཛིན་གཉིས་པ་ཝཱ་རེན་ཧེ་སེ་ཐེན་སི་ལ་
གཏུག་བཤེར་བྱས་ཀྱང་ནག་ཉེས་མ་ཟུག་པས།སྤྱི་ལོ1792ལོར་ཁྲིམས་ཁང་གིས་ཉེས་པ་ས་མེད་
པར་ཐག་བཅད་ནས་གློད་བཀྲོལ་བཏང་།
ཚོང་ལས་མཐུན་གཉེར་འདི་དབྱིན་ཇིའི་གྲོས་ཚོགས་ཀྱི་མངའ་ཞབས་ཡིན་ན་
ཡང༌། ཚོང་ལས་མཐུན་གཉེར་འདིས་དབྱིན་ཇི་ལས་རྒྱ་ཆེ་ཞིང་མི་གྲངས་མང་བའི་རྒྱལ་
ཁམས་ཆེན་པོ་ཞིག་ལ་དབང་བསྒྱུར་བ་ནི། འཛམ་གླིང་གི་ལོ་རྒྱུས་སུ་སྔར་བྱུང་མ་མྱོང་
བའི་གནས་ཚུལ་དགོད་བྲོ་བ་ཞིག་གོ །དབྱིན་ཇི་པ་མང་ཆེ་བས་རྒྱ་གར་ནི་ཐག་རིང་ཞིང་
བགྲོད་དཀའ་བ་ཞིག་ཡིན་པར་འདོད། ཁྱིམ་ཚང་དབུལ་པོའི་ན་གཞོན་རྣམས་ངལ་བར་
མ་འཛེམས་པར་རྒྱ་གར་ལ་ཕྱིན། ལོ་མང་པོའི་འཕྲོར་དེ་དག་ལོངས་སྤྱོད་ཀྱིས་རྒྱགས་
པའི་མི་དྲག་ཤ་སྟག་ཏུ་གྱུར་ནས་རང་ཡུལ་དུ་ལོག དབྱིན་ཇིའི་མི་དམངས་ལ་རྒྱ་གར་
པའི་གནས་ཚུལ་ལ་རྒྱུས་ཅི་ཡང་མེད་ཅིང་། ཁོ་ཚོར་རྒྱུས་ལེན་འདོད་ཀྱང་མ་མཆིས་པས།
དབྱིན་ཇིའི་མི་དམངས་ཀྱིས་ཤར་ཕྱོགས་རྒྱ་གར་མཐུན་གཉེར་ལ་ཚོད་འཛིན་དང་དོ་དམ་
བྱེད་མ་ཐུབ།
ཡོ་རོབ་ནུབ་མའི་རྒྱལ་ཁབ་དག་གིས་ཕྱི་གླིང་དུ་མངའ་ཁོངས་བརྩད་དེ། རྒྱ་མཚོ་
ཆེན་པོར་འཐབ་འཛིང་རྒྱུན་ཆད་མེད་པ་བྱེད་བཞིན་པའི་སྐབས་སུ། ཨེ་ཞ་ཡ་གླིང་གི་ཡུལ་
ཆེན་པོ་གཉིས་སུའང་མངའ་དབང་རྩོད་པའི་འཐབ་འཁྲུག་ཆེན་པོ་བྱུང༌། སྤྱི་ལོ1368ལོར།
ཀྲུང་གོས་སོག་པོའི་སྲིད་དབང་བསྣུབས་ཏེ། མིང་ཞེས་པའི་རྒྱའི་རྒྱལ་རབས་བཙུགས། སྤྱི་
ལོ1644ལོར།མནྡྷུའི་རིགས་ཀྱིས་མིང་རྒྱལ་རབས་བསྣུབས་ཏེ། སྤྱི་ལོ1911ལོའི་བར་ལ་དབང་
བསྒྱུར། མནྡྲ་ཡང་སོག་རྒྱུད་ཡིན།སྐབས་འདིར་ཨུ་རུ་སུས་ཀྱང་ཤར་ཕྱོགས་སུ་མངའ་ཁོངས་
རྒྱ་བསྐྱེད་དེ།འཛམ་གླིང་གི་རྒྱལ་ཁབ་སྟོབས་ཤུགས་ཆེ་ཤོས་ཀྱི་གྲས་སུ་ཚུད། ཨུ་རུ་སུའི་ཡུལ་
ནི་ཡོ་རོབ་གླིང་དང་ཨེ་ཞ་ཡ་གླིང་གཉིས་ཆར་གཏོགས། རྒྱལ་ཁབ་འདིའི་སྟོབས་ཤུགས་རྒྱས་
པས་མིའི་རིགས་ཀྱི་ལོ་རྒྱུས་ལ་ཤུགས་རྐྱེན་ཆེན་པོ་ཐོན།
ཨུ་རུ་སུའི་མངའ་ཁོངས་རྒྱ་ཆེན་པོར་བསྐྱེད་ཐུབ་པ་ནི། ཁོ་སཱ་ཁ་ཞེས་ཡེ་ཤུའི་ཆོས་
ལ་དད་པའི་འབྲོག་པའི་རིགས་ཤིག་ཡོད་པ་དེའི་བྱས་རྗེས་ཡིན། ཁོ་སཱ་ཁ་པ་ནི། ནུབ་
ཕྱོགས་ཀྱི་ཕོ་ལན་དང་ཧང་གྷ་རི་སོགས་བཀས་བཀོད་རྒྱུད་འཛིན་ཞིང་ལས་གཉེར་བའི་
རྒྱལ་ཁབ་དང༌།ཤ ར་ཕྱོགས་ཐར་ཐར་པའི་རིགས་བར་དུ་གནས་པའི་མི་རིགས་ཤེས་
རིག་མ་དར་བ་ཞིག་ཡིན། ཁོ་སཱ་ཁ་པས་ཐོག་མར་ཡོ་རོབ་ཤར་ཕྱོགས་ཀྱི་ས་སྟོང་རྣམས་
བདག་གིར་བཟུང་། ས་སྟོང་དེ་དག་དུས་རབས་བཅུ་དགུ་པའི་ཨ་མེ་རི་ཁའི་ནུབ་ཕྱོགས་
ཀྱི་ས་སྟོང་དང་ཤིན་ཏུ་འདྲ། སྐབས་དེར་ཨུ་རུ་སུར་ཉེས་མེད་ཉེས་འགེལ་བྱུང་བ་དང་།
ཞིང་བྲན་ངོ་ལོག་པ། ཆོས་ལོག་པ། ཇག་པ། འཁྱམ་པོ། མི་གསོད་ལག་དམར་རྣམས་ལྷོ་
ཕྱོགས་ཀྱི་འབྲོག་ཐང་ཆེན་པོར་བྱོལ་ཏེ་གནས་བཅས། འདི་ཚོས་འཚོ་བའི་དོན་དུ་ཨུ་རུ་
སུ་པ། ཐར་ཐར་པ། ཕོ་ལན་པ་ལ་ལན་དུ་མར་འཐབས་རྗེས། ཐར་ཐར་ནས་བྲོས་བྱོལ་བྱུང་
བ་མང་པོའང་འདི་ཚོའི་གྲས་སུ་ཞུགས། ཁོ་སཱ་ཁ་པའི་རིགས་ནི་འདི་ལྟར་བྱུང་བ་ཡིན་
ནོ། །སྔར་དབྱིན་ཇིའི་སྲིད་གཞུང་གིས་སི་ཁོ་ཐ་ལན་རི་ཁུལ་དུ་གནས་པའི་ཚོ་བ་འགའ་
གཞུང་གི་དམག་ཁོངས་སུ་བསྡུས་པ་ལྟར། ཨུ་རུ་སུའི་གོང་མས་ཀྱང་འབངས་མཐའ་པ་
འདི་དག་རྒྱལ་ཁབ་ཀྱི་དམག་ཁོངས་སུ་བསྡུས། ཨུ་རུ་སུས་ཁོ་སཱ་ཁ་པར་ཨེ་ཞ་ཡའི་ཕྱོགས་
ཀྱི་ཡུལ་འགའ་བྱིན་ནས། དེར་ཉམས་བཞིན་པའི་སོག་སྡེ་རྣམས་འདུལ་བའི་ལག་ཆ་བྱས།
ཁོ་སཱ་ཁ་པས་ཨེ་ཞ་ཡ་དབུས་མའི་ཏུ་རུ་ཁར་དཔུང་དྲངས་ཏེ། རིམ་གྱིས་སའེ་བྷེ་རེ་ཡ་
བརྒྱུད་ནས་ཆུ་བོ་ཨ་མུར(གཙང་པོ་ཧེ་ལུང་ཅང)ལ་སླེབས།
དུས་རབས་བཅུ་བདུན་པ་དང་བཅོ་བརྒྱད་པར། སོག་པོའི་མངའ་དབང་ཉམས་པའི་
རྒྱུ་རྐྱེན་དེ་གང་ཡིན་བཤད་ཁག་པོ་རེད། ཇིང་གིར་རྒྱལ་པོ་ནས་ལོ་གཉིས་བརྒྱ་ནས་སུམ་
བརྒྱའི་རིང་ལ། ཨེ་ཞ་ཡ་དབུས་མ་ནི། འཛམ་གླིང་དབང་དུ་སྒྱུར་བའི་མངའ་བདག་ཆེན་པོ་
ཞིག་ནས་འཛམ་གླིང་གི་ཆབ་སྲིད་ལ་ནུས་པ་ཅི་ཡང་མི་ཐོན་པའི་གནས་སུ་ལྷུང་། དེ་ལྟར་
གྱུར་པ་ལ་གནམ་གཤིས་ཀྱི་འགྱུར་ལྡོག ཟིན་ཐོར་མ་བཀོད་པའི་ནད་ཡམས། འདར་ནད་
སོགས་རྐྱེན་སྣ་ཚོགས་ཡོད་ཤས་ཆེ། འཛམ་གླིང་གི་ལོ་རྒྱུས་སྤྱིའི་དབང་དུ་བྱས་ན། ཨེ་ཞ་ཡ་
དབུས་མ་ཉམས་པ་ནི་བར་སྐབས་ཀྱི་ངལ་གསོ་ཙམ་ཡིན་པའང་སྲིད། མཁས་པ་ཁ་ཅིག་
གིས། ཀྲུང་གོ་ནས་དར་བའི་སངས་རྒྱས་ཆོས་ལུགས་ཀྱིས་མི་རིགས་འདི་གཡུང་པོར་བསྒྱུར་
བའི་རྐྱེན་གྱིས་ཡིན་པར་འདོད། དུས་རབས་བཅུ་དྲུག་པར། སོག་པོ་དང་ཐར་ཐར་པ་དང་
ཏུ་རུ་ཁ་ལ་ཕྱིར་རྒྱ་སྐྱེད་བྱེད་པའི་ནུས་པ་ཟད་པ་མ་ཟད། དེ་དག་ནི་ནུབ་ཕྱོགས་ཀྱི་ཡེ་ཤུ་
རིང་ལུགས་པ་ཨུ་རུ་སུ་དང་ཤར་ཕྱོགས་ཀྱི་ཀྲུང་གོའི་དཔུང་འཇུག་བྱ་ཡུལ་དང་མཐར་སྐྲོད་
བྱ་ཡུལ་དུ་གྱུར།
དུས་རབས་བཅུ་བདུན་པའི་ལོ་བརྒྱའི་རིང་ལ། ཁོ་སཱ་ཁ་པས་ཨུ་རུ་སུའི་ཡོ་རོབ་གླིང་
གི་ཆ་ནས་ཤར་ཕྱོགས་སུ་རྒྱ་བསྐྱེད་དེ། ལོ་ཏོག་འདེབས་རུང་བའི་ཡུལ་ཀུན་བདག་གིར་
བཟུང་ནས་གནས་བཅས། སྐབས་འདིར་ཁོ་སཱ་ཁ་པའི་ལྷོ་ཕྱོགས་སུ་ཐར་ཁོ་མན་ཞེས་མི་
རིགས་སྟོབས་ཤིན་ཏུ་ཆེ་བ་ཞིག་བྱུང་བས། ཁོ་སཱ་ཁ་པས་མི་རིགས་འདི་ཟློག་བྱེད་དུ་རྫོང་
དང་དམག་གི་ས་ཚུགས་བཙུགས་ཏེ། ཡུལ་དེར་ཁོ་སཱ་ཁ་པ་སྡོད་སའི་མཐའ་མཚམས་ཤིག་
ཆགས། ཨུ་རུ་སུའི་བྱང་ཤར་ལ་མཐའ་མཚམས་མ་མཆིས་པས། ཨུ་རུ་སུས་མངའ་ཁོངས་ཞི་
བདེ་རྒྱ་མཚོར་གཏུགས།

ལེའུ་ང་བཞི་པ། ཨ་རིའི་རང་བཙན་དམག་འཁྲུག།

དུས་རབས་བཅོ་བརྒྱད་པའི་ལོ་རབས་ལྔ་བཅུ་པ་ནས་བདུན་ཅུ་པའི་རིང་ལ། ཡོ་རོབ་
གླིང་སིལ་བུར་ཐོར་བས་ཆོས་སྲིད་གཉིས་ཆར་སྔར་གྱི་གཅིག་གྱུར་གྱི་འདུ་ཤེས་ཤིག་ཆགས་
ཡོད་པ་དེ་ཉམས། དཔེ་ཆ་དང་ས་བཀྲ་བྱུང་ཞིང༌། རྒྱ་མཚོ་ཆེན་པོའི་ཕ་རོལ་ཏུ་བདེ་བླག་
ཏུ་བགྲོད་ཐུབ་པ་བྱུང་བ་འདིས། ཡོ་རོབ་གླིང་པ་དག་གི་བློ་ལ་འཆར་སྒོ་སྣ་ཚོགས་བསྐྱེད།
ཡོ་རོབ་གླིང་དུ་འཁྲུག་རྩོད་ཇི་ལྟར་ཆེ་ཡང༌། ཕྱི་གླིང་གི་མཚོ་འགྲམ་དང་ཉེ་བའི་ཡུལ་གྲུ་
མཐའ་དག་ནི་ཡོ་རོབ་གླིང་པས་དབང་དུ་བསྡུས། དུས་རབས་འདི་འཆར་གཞི་མེད་པ་དང་
སྟེས་དབང་གི་བྱ་བ་མང་དུ་འབྱུང་བའི་དུས་སྐབས་ཤིག་ཡིན། ཡོ་རོབ་གླིང་པས་རང་ཉིད་
གཅིག་པུར་མངའ་བའི་གནས་སྐབས་ཀྱི་སྟོབས་ཤུགས་སམ་འཕྲལ་རྐྱེན་སྟེས་དབང་ཞིག་ལ་
བརྟེན་ནས། ཨ་མེ་རི་ཁ་གླིང་གི་ས་སྟོང་ཕལ་ཆེ་བ་མངའ་འོག་ཏུ་བཅུག དེ་རྗེས་ཨ་ཧྥེ་རི་ཁ་
ལྷོ་མ། ཨོ་སི་ཏྲེ་ལི་ཡ། གཟི་གླིང་གསར་པ་རྣམས་ལའང་རིམ་གྱིས་སྤོས་ནས་གནས་གཏན་
ཆགས་བྱས།
ལོ་རྒྱུས་སུ་དེད་དཔོན་གྲགས་ཅན་དག་རྒྱ་མཚོ་ཆེན་པོར་འཇུག་དོན་ནི་ཚོང་གི་སླད་
དུ་ཡིན། ཁ་རེ་སི་ཐོ་ཧྥ་ཁོ་ལམ་བྷ་སི་ཨ་མེ་རི་ཁ་གླིང་དུ་སོང་བ་དང་། ཝ་སེ་ཁོ་དྷཱ་བྷཱ་
མཱ་རྒྱ་གར་དུ་སོང་བའང་དེ་ལས་མ་འདས། ཤར་ཕྱོགས་ཀྱི་རྒྱལ་ཁབ་རྣམས་ལ་མི་གྲངས་
མང་ཞིང་ཐོན་རྫས་མོད་པས། ཡོ་རོབ་གླིང་གི་མི་སེར་སྤེལ་མཁན་དག་གིས་ཤར་ཕྱོགས་
ཀྱི་རྒྱལ་ཁབ་དག་ལ་ཚོང་གི་དོན་དུ་མི་སེར་སྤེལ་ཡུལ་བཙུགས། མི་སེར་སྤེལ་མཁན་གྱིས་
མི་སེར་སྤེལ་ཡུལ་ནི་ཚོང་ར་བྱས་ནས། ཁེ་བཟང་ལོན་པ་རྣམས་ཡོ་རོབ་གླིང་གི་རྒྱལ་ཁབ་
དག་ལ་ཕྱིར་དྲངས་ནས་ཅི་དགར་ལོངས་སུ་སྤྱད། འོན་ཀྱང་ཨ་མེ་རི་ཁ་གླིང་གི་གནས་
ཚུལ་དེ་འདྲ་མིན། སྐབས་འདིའི་ཨ་མེ་རི་ཁ་གླིང་གི་སྤྱི་ཚོགས་ཀྱི་ཐོན་སྐྱེད་ནུས་ཤུགས་ཀྱི་
ཚད་དམའ། ཡོ་རོབ་གླིང་གི་མི་སེར་སྤེལ་མཁན་གྱིས་དེར་ཚོང་བྱེད་སྐབས་དེར་གསེར་
དངུལ་གྱི་གཏེར་ཁ་མང་པོ་རྙེད་པས། ཚོང་པ་མང་པོས་དེར་གཏེར་བརྐོས་ནས་བསྡད།
སྐབས་འདིར་ཨ་མེ་རི་ཁ་གླིང་གི་སི་ཕེན་གྱི་དབང་བསྒྱུར་ཡུལ་ལ་དངུལ་གཏེར་མང་པོ་
རྙེད་པས། ཡོ་རོབ་གླིང་གི་གསེར་རྐོ་མཁན། གཏེར་རྐོ་མཁན། རང་བྱུང་ཐོན་ཁུངས་རྩར་
གཅོད་བྱེད་མཁན། ས་བདག་མང་པོ་ཨ་མེ་རི་ཁ་གླིང་དུ་ངང་གིས་འདུས། ཨ་མེ་རི་ཁ་
གླིང་གི་བྱང་ཕྱོགས་ཀྱི་ཡུལ་གྲུ་རྣམས་ལ། རི་དྭགས་དང་གཅན་གཟན་གྱི་པགས་པ་ཉོ་
མཁན་འགའ་ཡང་བྱུང་།
ཨ་མེ་རི་ཁ་གླིང་དུ་སྡོད་ཡུན་ཐུང་ན། གཏེར་བརྐོ་བ་དང་ཞིང་ལས་མི་འགྲུབ་པས།
སྲིད་གཞུང་གིས་ཕྱི་གླིང་དུ་འགྲིམ་པ་རྣམས་ཡུལ་དེར་བསྡད་ནས་གཏན་ཆགས་བྱར་
བཅུག་པས། ཡོ་རོབ་གླིང་པ་མང་པོ་རྒྱ་མཚོ་ཆེན་པོའི་ཕ་རོལ་ཏུ་གཞིས་གཏན་ཆགས་བྱས་
ནས་སྡོད་དགོས་བྱུང༌།ཡོ་རོབ་གླིང་པ་རྣམས་ཕྱི་གླིང་དུ་འགྲོ་བར་རྐྱེན་སྣ་ཚོགས་ཡོད། དུས་
རབས་བཅུ་བདུན་པར། དབྱིན་ཇིའི་ཆོས་ལུགས་ཀྱི་བྱེ་བྲག་ཚངས་སྤྱོད་པའི་རྗེས་འཇུག་དུ་
མ་རྒྱལ་པོའི་གྲུབ་མཐའི་ཕྱོགས་ཞེན་གྱིས་མནར་གཅོད་བྱས་པ་མ་བཟོད་པས། ཨ་མེ་རི་ཁ་
གླིང་གི་ཨིང་གྷ་ལན་གསར་པར་བྱོལ། དུས་རབས་བཅོ་བརྒྱད་པར། སྦྱིན་པའི་བདག་པོ་ཆེན་
པོ་ཨོ་གྷོལ་སོར་ཕུས། དབྱིན་ཇིའི་བུ་ལོན་འཇལ་མ་ནུས་པའི་བཙོན་མར་བུ་ལོན་འཇལ་
རོགས་བྱས་ཏེ། བུན་བཙོན་མང་པོ་བཙོན་བླུ་བྱས་ནས་ཨ་རིའི་མངའ་སྡེ་རྗོ་རྗི་ཡར་བསྐྱལ།
དུས་རབས་བཅོ་བརྒྱད་པའི་དུས་མཇུག་ཏུ། ཧོ་ལན་སྲིད་གཞུང་གིས་དྭ་ཕྲུག་མང་པོ་ལེགས་
སྨོན་གླིང་སྣེར་བསྐྱལ། དུས་རབས་བཅུ་དགུ་པར་རླངས་གྲུ་བྱུང་བས། ལོ་འགའ་ལ་ཡོ་རོབ་
གླིང་པ་མང་པོ་ཨ་མེ་རི་ཁ་གླིང་དང་ཨོ་སི་ཏྲེ་ལི་ཡར་སྤོས།
ཡོ་རོབ་གླིང་པ་མང་པོ་ཨ་མེ་རི་ཁ་གླིང་དུ་འོངས་ནས་གཞིས་ཆགས་པས། ཡོ་རོབ་
གླིང་པའི་རིག་གནས་ནི་དེ་ཚོའི་ཕ་ཡུལ་ལས་ཤིན་ཏུ་ཡངས་པའི་ཡུལ་ཁམས་སུ་དར་འཕེལ་
བྱུང༌། ཡོ་རོབ་གླིང་པའི་རིག་གནས་ཨ་མེ་རི་ཁ་གླིང་དུ་དར་རིམ་ནི། དམིགས་ཡུལ་དང་
འཆར་གཞི་མེད་པའི་བརྒྱུད་རིམ་ཞིག་ཡིན། ཡོ་རོབ་གླིང་གི་རྒྱལ་ཁབ་རྣམས་སྔར་གནས་
ཚུལ་དེ་འདྲར་འཕྲད་མྱོང་མེད་པས། ཁོ་ཚོར་དེ་ཐག་གཅོད་བྱེད་པའི་ཐབས་མ་རྙེད། ཨ་
མེ་རི་ཁ་གླིང་དུ་ཡུལ་སྤོས་པ་རྣམས་ལ། རང་གི་ཐུན་མོང་མ་ཡིན་པའི་རིག་གནས་ཤིག་
རིམ་གྱིས་ཆགས་ནས་དུས་རིང་པོ་འདས་ནའང༌། ཡོ་རོབ་གླིང་གི་ཆབ་སྲིད་པ་དང་དཔོན་
པོ་དག་གིས། ཨ་མེ་རི་ཁ་གླིང་ནི་སྔར་བཞིན་རང་གི་ས་མྱུལ་བྱེད་མཁན་རྣམས་གནས་
སྐབས་སུ་སྡོད་པའི་ཡུལ་དང༌། རང་གི་རྒྱལ་ཁབ་ཀྱི་མངའ་ཁོངས་དང་ཡོང་སྒོའི་འབྱུང་
ཁུངས་ཡིན་པར་འདོད། ཡུལ་སྤོ་མཁན་ཇེ་མང་ནས་ཇེ་མང་དུ་གྱུར་ཅིང་། རིམ་གྱིས་མཚོ་
འགྲམ་ནས་སྐམ་སའི་ནང་ཁུལ་དུ་སྤོས་པས།ཡོ་རོབ་གླིང་པས་རྒྱ་མཚོའི་ཕ་རོལ་ནས་ཡུལ་
སྤོ་མཁན་རྣམས་ལ་དབང་བསྒྱུར་དཀའ་བར་གྱུར། དེ་ནས་ཀྱང་དུས་ཡུན་རིང་པོ་འདས་
ནའང་།ཡོ་རོབ་གླིང་གི་ཆབ་སྲིད་པ་དང་བློན་པོ་རྣམས་ཀྱིས།ཡུལ་སྤོ་མཁན་རྣམས་ནི་སྔར་
བཞིན་རང་གི་རྒྱལ་ཁབ་ཀྱི་མངའ་འབངས་འཁྲུལ་མེད་ཡིན་པར་འདོད་དོ། །
དུས་རབས་བཅུ་དགུ་པའི་སྔོན་དུ། ཡོ་རོབ་གླིང་པ་རྣམས་མི་སེར་སྤེལ་ཡུལ་ལ་
གཡོར་གྲུར་བརྟེན་ནས་འགྲོ་བ་རེད། སྐབས་འདིའི་གཡོར་གྲུའི་འགྲོས་ཤིན་ཏུ་དལ། སྐམ་
སར་བགྲོད་བྱེད་མགྱོགས་ཤོས་ནི་རྟ་ཡིན་ལ། རྟ་ལས་མགྱོགས་པའི་བགྲོད་བྱེད་ཐེག་པ་
གཞན་མ་བྱུང་། འགྲིམ་འགྲུལ་གྱི་འགྲོས་དལ་བས། ཆབ་སྲིད་ཀྱི་སྒྲིག་འཛུགས་བར་འཆམ་
མཐུན་དང་གཅིག་བསྒྲིལ་བྱེད་པའི་མཐུན་རྐྱེན་མ་འཛོམས།
སྤྱི་ལོ1775ལོ་ཡས་མས་སུ། ཨ་མེ་རི་ཁ་གླིང་བྱང་མའི་སུམ་ཆའི་གཉིས་ནི་དབྱིན་ཇིས་
བཟུང༌། ཧྥ་རན་སིས་ཨ་མེ་རི་ཁ་གླིང་བསྐྱུར། གླིང་འདིའི་ཡུལ་གཞན་དག་ཏུ། ཕོ་ཐེ་གྷོས་
བྷར་ཟེལ་བདག་གིར་བཟུང་བ་དང་། ཧྥ་རན་སི་དང་དབྱིན་ཇི་དང་དྷན་མཱ་ཁ་དང་ཧོ་ལན་
སོགས་ཀྱིས་གླིང་ཚོམ་ཆུང་ངུ་འགའ་བཟུང་ཡོད་པ་མ་གཏོགས། ཁཱ་ལེ་ཧྥོ་ནེ་ཡ། ལོའུ་ཨེ་
གཟིས་ཨན་ནཱ།ཧྥུ་ལོ་རེ་དྷ་དང་ཨ་མེ་རི་ཁ་གླིང་ལྷོ་མ་ཀུན་སི་ཕེན་གྱིས་བདག་གིར་བཟུང༌།
ཨ་མེ་རི་ཁ་གླིང་བྱང་མའི་མངའ་སྡེ་མེན་དང༌། མཚོ་ཨང་ཐེ་རེའོ་ཡི་ལྷོ་རྒྱུད་རྣམས་དབྱིན་
ཇིའི་མི་སེར་སྤེལ་ཡུལ་ཡིན། གཡོར་གྲུ་ཙམ་ལ་བརྟེན་ནས་ཡུལ་སྤོ་མཁན་རྣམས་ལ་དབང་
བསྒྱུར་མི་ཐུབ་པའི་ཐོག་མ་ནི་དབྱིན་ཇིའི་མི་སེར་སྤེལ་ཡུལ་འདི་གཉིས་ཡིན།
དབྱིན་ཇིའི་མི་སེར་སྤེལ་ཡུལ་གྱི་མི་རྣམས་རྒྱལ་ཁབ་དུ་མ་ནས་འོངས་པས། སོ་སོའི་
བར་ལ་ཁྱད་པར་ཆེན་པོ་ཡོད། ཁོ་ཚོའི་ནང་ནས་འགའ་ཞིག་དབྱིན་ཇི་ནས་འོངས་པ་དང༌།
འགའ་ཞིག་སི་ཝེ་དྷན་དང་ཧྥ་རན་སི་དང་ཧོ་ལན་ནས་འོངས་པ་ཡིན། ཨིང་གྷ་ལན་གསར་
པར་གནས་པ་རྣམས་གྲུབ་མཐའ་གསར་མར་དད་ཅིང༌། མེ་རེ་ལན་དྷ་ལ་གཞིས་ཆགས་པ་
རྣམས་ནི་དབྱིན་ཇིའི་ཡེ་ཤུའི་ཆོས་ལུགས་རྙིང་མར་དད། ཨིང་གྷ་ལན་གསར་པར་གནས་
པ་རྣམས་ཀྱིས། རང་ཉིད་ཀྱིས་ས་ཞིང་བཏབ་སྟེ། བྲན་གཡོག་ལམ་ལུགས་ལ་ངོ་རྒོལ་མཐར་
སྐྱེལ་བྱས། ཝུ་རྗེ་ནེ་ཡ་དང་ལྷོ་ཕྱོགས་སུ་གནས་པའི་དབྱིན་ཇི་པས། ཨ་ཧྥེ་རི་ཁ་ནས་མི་ནག་
བྲན་གཡོག་མང་པོ་ཉོས་ནས་ཞིང་རྨོ་འདེབས་བྱར་བཅུག་པས། མི་གྲངས་རིམ་གྱིས་ཇེ་མང་
དུ་སོང་། མི་སེར་སྤེལ་ཡུལ་གཅིག་ནས་གཅིག་ལ་འགྲོ་ཚེ། ནུབ་ཕྱོགས་རྒྱ་མཚོ་ཆེན་པོར་འགྲོ་
བ་ལྟར་མཚོ་གྲུ་ལ་བསྡད་ནས་འགྲོ་དགོས་པས། ལམ་གྱི་ངལ་བ་ཤིན་ཏུ་ཆེ། ཡུལ་སྤོ་མཁན་
དག་གི་འབྱུང་ཁུངས་དང་སོ་སོའི་གནས་ཡུལ་མི་འདྲ་བའི་དབང་གིས། ཁོ་ཚོའི་བར་ལ་
མཉམ་འབྲེལ་འོང་ཧ་ཅང་དཀའ་ན་ཡང༌། རྔམ་སེམས་ཆེ་ཞིང་ཤིན་ཏུ་རྨོངས་པའི་དབྱིན་
ཇིའི་སྲིད་གཞུང་གིས་གཉའ་གནོན་བྱས་ཐལ་བས། ཡུལ་སྤོ་མཁན་རྣམས་རིམ་གྱིས་མཉམ་
འབྲེལ་བྱས། དབྱིན་ཇིའི་སྲིད་གཞུང་གིས་མི་སེར་སྤེལ་ཡུལ་དུ་བཙན་ཐབས་ཀྱིས་དཔྱ་ཁྲལ་
བསྡུས་ཤིང་། དཔྱ་ཁྲལ་གྱི་སྤྱོད་སྒོ་གསང་ནས་མ་བཤད། ཡུལ་སྤོ་མཁན་རྣམས་ཀྱིས་ངལ་བ་
བྱས་པ་ཀུན་དོན་དུ་དབྱིན་ཇིའི་སྲིད་གཞུང་ལ་ཁེ་ཕན་གཉེར་བ་འབའ་ཞིག་ཏུ་གྱུར། ཝུ་རྗེ་
ནེ་ཡ་པ་བྲན་གཡོག་བཀོལ་འདོད་ཆེ་ཡང་། བྲན་གཡོག་མང་དྲགས་ན་ངོ་ལོག་པར་སྐྲག་
པས། ཝུ་རྗེ་ནེ་ཡ་པས་རང་ཡུལ་དུ་བྲན་གཡོག་མང་པོ་ཉོར་མ་བཅུག འོན་ཀྱང་དབྱིན་ཇིའི་
སྲིད་གཞུང་གིས་རང་གི་ཁེ་ཕན་ཁོ་ནར་གཞོལ་བ་ལས། ཝུ་རྗེ་ནེ་ཡ་པའི་རེ་འདོད་འདིར་དོ་
སྣང་གཏན་ནས་མ་བྱས་པས། ཝུ་རྗེ་ནེ་ཡ་པར་སེམས་འཚེར་ཆེན་པོ་བྱུང༌།
སྐབས་འདིའི་དབྱིན་ཇི་ལ། རྒྱལ་པོས་སྲིད་དབང་འཛིན་པའི་ཆབ་སྲིད་ལམ་ལུགས་
བཙུགས། རྗོ་རྗི་གསུམ་པ( སྤྱི་ལོ1760ལོ— སྤྱི་ལོ1820ལོ)རྒྱལ་པོ་མགོ་མཁྲེགས་འདིའི་
རྐྱེན་གྱིས། དབྱིན་ཇིའི་སྲིད་གཞུང་དང་མི་སེར་སྤེལ་ཡུལ་སྲིད་གཞུང་བར་གྱི་འགལ་བ་ཇེ་
ཆེར་གྱུར།
དབྱིན་ཇིའི་སྲིད་གཞུང་གིས། ཤར་ཕྱོགས་རྒྱ་གར་མཐུན་གཉེར་གྱི་ཁེ་ཕན་བསྲུང་
བའི་ཆེད་དུ། ཨ་མེ་རི་ཁ་གླིང་གི་མི་སེར་སྤེལ་ཡུལ་གྱི་ཚོང་པའི་ཁེ་ཕན་ལ་གནོད་པའི་
ཁྲིམས་གསར་པ་ཞིག་བཅས་ནས་བསྒྲགས། ཁྲིམས་གསར་པ་འདིས་སྲིད་གཞུང་དང་
ཡུལ་སྤོ་མཁན་གྱི་བར་ལ་འགལ་བ་ཆེན་པོ་བཟོས། ཁྲིམས་གསར་པ་འདི་སྤེལ་རྗེས་ཀྱི་སྤྱི་
ལོ1773ལོར། ཡུལ་སྤོ་མཁན་འགའ་ཞིག་ཨ་མེ་རི་ཁ་གླིང་གི་ཡུལ་མི་རང་བཞིན་པ་ཨེང་དྷེ་
ཡན་པར་བརྫུས་ནས། བྷོ་སེ་དྷན་གྲུ་ཁར་གནས་པའི་གྲུ་གསུམ་ལ་འཛེགས་ཏེ། ཕྱི་གླིང་ནས་
ཐོན་པའི་ཇ་མང་པོ་མཚོ་ལ་བླུགས། སྤྱི་ལོ1775ལོར། དབྱིན་ཇིའི་སྲིད་གཞུང་གིས་བྷོ་སེ་དྷན་
དང་ཉེ་བའི་ལེ་ཁ་སེན་ཐོན་ཞེས་པའི་ཡུལ་དུ། ཨ་རིའི་འགོ་པ་གཉིས་འཛིན་ཐབས་བྱས་
པར་མེ་མདའ་བརྒྱབ་པས་འཐབ་འཁྲུག་བསླངས། འཐབ་འཁྲུག་འདི་སློང་བའི་མེ་མདའ་
དང་པོ་འཕེན་མཁན་ནི་ལེ་ཁ་སེན་ཐོན་གྱི་དབྱིན་ཇིའི་དམག་མི་ཞིག་ཡིན། གཡུལ་གྱི་ཐོག་
མ་ནི་ཁཱན་ཁོ་དྷ་ཞེས་པའི་ཡུལ་དུ་སྤྲད་དེ། ཨ་རིའི་རང་བཙན་དམག་འཁྲུག་བྱུང༌།
དེ་ནས་ལོ་གཅིག་ལྷག་གི་རིང་ལ། མི་སེར་སྤེལ་ཡུལ་དུ་གནས་པའི་དབྱིན་ཇི་པ་
རྣམས་ལ་རང་གི་མེས་རྒྱལ་དང་ཁ་འབྲལ་འདོད་མ་བྱུང༌། སྤྱི་ལོ1776ལོའི་དབྱར་ཁར།
དམག་འཁྲུག་ཏུ་ཞུགས་པའི་མངའ་སྡེའི་འཐུས་མི་རྣམས་འཚོགས་ནས་གྲོས་བྱས་ཏེ། དབྱིན་
ཇིའི་སྲིད་གཞུང་གི་དབང་འོག་ནས་རང་བཙན་བྱེད་པའི་ཐ་ཚིག་ཡི་གེ 《རང་བཙན་རྩ་
ཚིག》 ཅེས་པ་བསྒྲགས།རྗོ་རྗི་ཝཱ་ཞེན་ཐོན་ནི་སྔར་དབྱིན་ཇི་དང་ཧྥ་རན་སིའི་དམག་འཁྲུག་
ཏུ་ཞུགས་མྱོང་ཡོད་ཅིང༌། དམག་དོན་ལ་ཤིན་ཏུ་མཁས་པས། ཝཱ་ཞེན་ཐོན་རང་བཙན་
དམག་དཔུང་གི་དམག་སྤྱིར་བསྐོས། སྤྱི་ལོ1777ལོར། དབྱིན་ཇིའི་དམག་དཔོན་བྷ་གྷོ་ཡེན་
ཞེས་པས་དཔུང་གཏོས་ཆེ་བ་དྲངས་ཏེ། ཁཱ་ནཱ་དྷཱ་དང་ནེའུ་ཡོག་བར་གྱི་ཧྥུ་རིས་མན་སེ་ཞེས་
པའི་ཡུལ་དུ་མི་སེར་སྤེལ་ཡུལ་གྱི་དཔུང་དང་གཡུལ་བསྲེས་པར། དབྱིན་ཇིའི་དཔུང་རབ་
ཏུ་ཕམ་པས། སཱ་རཱ་ཐོ་གྷ་ཞེས་པའི་ཡུལ་དུ་མི་སེར་སྤེལ་ཡུལ་གྱི་དཔུང་ལ་མགོ་བཏགས། ལོ་
འདིར་ཧྥ་རན་སི་དང་སི་ཕེན་གྱིས་ཀྱང་དབྱིན་ཇི་ལ་འཐབས་པས། དབྱིན་ཇིའི་མཚོ་ལམ་
གྱི་འགྲིམ་འགྲུལ་ལ་བར་ཆད་ཆེན་པོ་བཟོས། སྤྱི་ལོ1781ལོར། ཝུ་རྗེ་ནེ་ཡའི་གྲོང་རྡལ་ཡོ་
ཁར། དབྱིན་ཇིའི་དམག་དཔོན་ཁཱན་ཝོལ་ལེ་སེའི་དཔུང་ཨ་རིའི་དམག་གིས་མཐའ་བསྐོར་
བས། དམག་དཔོན་ཁཱན་ཝོལ་ལེ་སེས་ཨ་རིའི་དཔུང་ལ་མགོ་བཏགས། སྤྱི་ལོ1783ལོར། གྲོང་
ཁྱེར་ཕཱ་རེ་སིར་ཨ་རི་དང་དབྱིན་ཇིའི་བར་འདུམ་བྱས་ཏེ་འདུམ་ཁྲ་བཞག དེ་ནས་བཟུང་
མངའ་སྡེ་མེན་ཞེས་པ་ནས་རྗོ་རྗི་ཡའི་བར་གྱི་མངའ་སྡེ་བཅུ་གསུམ་པོ་མཉམ་འབྲེལ་བྱས་
ནས། བདག་དབང་ཐོབ་པའི་རང་བཙན་རྒྱལ་ཁབ་ཨ་རིའི་མངའ་སྡེ་མཉམ་འབྲེལ་རྒྱལ་
ཁབ་ཅེས་པ་བཙུགས། སྐབས་འདིར་ཁཱ་ནཱ་དྷཱ་ནི་དབྱིན་ཇིའི་རྒྱལ་པོའི་མངའ་འོག་ནས་རང་
བཙན་བྱེད་མ་ཐུབ།
ཨ་རི་རང་བཙན་བྱས་ནས་ལོ་བཞིའི་རིང་ལ། ཨ་རིའི་མངའ་སྡེ་བཅུ་གསུམ་ལ་མཉམ་
འབྲེལ་སྲིད་གཞུང་ཞིག་ཡོད་ཀྱང༌། སྲིད་གཞུང་གི་ནུས་པ་ཆེན་པོ་མ་ཐོན། མངའ་སྡེ་སོ་སོས་
རང་མགོ་བྱ་དགོས་སྙམ་མོད། འོན་ཀྱང་སྐབས་འདིར་དབྱིན་ཇི་དང་ཧྥ་རན་སིའི་འཇིགས་
པ་ཤིན་ཏུ་ཆེ་བས། མངའ་སྡེ་བཅུ་གསུམ་མཉམ་འབྲེལ་མི་བྱེད་རང་བྱེད་དུ་གྱུར་པས། རྒྱལ་
ཁབ་སིལ་བུར་ཐོར་བའི་ཉེན་ཁའི་སྦྲུལ་མདུད་རང་སར་ཞིག སྤྱི་ལོ1788ལོར། མངའ་སྡེ་
མཉམ་འབྲེལ་གྱི་རྩ་ཁྲིམས་གཏན་ལ་ཕབ། རྩ་ཁྲིམས་ལྟར་མངའ་སྡེ་བཅུ་གསུམ་གྱིས་ཐུན་
མོང་གི་སྲིད་གཞུང་ནུས་པ་ཅན་ཞིག་བཙུགས་ཤིང༌། སྲིད་འཛིན་འདེམས་བསྐོ་བྱས་ནས་དེ་
ལ་དབང་ཆ་ངེས་ཅན་སྤྲད། སྐབས་འདིར་ཨ་རི་པ་ལ་རྒྱལ་ཁབ་ཀྱི་འདུ་ཤེས་ཟབ་མོ་མེད་ན་
ཡང་། སྤྱི་ལོ1812ལོར་དབྱིན་ཇི་དང་འཐབ་འཁྲུག་ལན་གཉིས་པ་བྱུང་བ་ནས་བཟུང༌། ཨ་
རི་པ་དག་གི་རྒྱལ་ཁབ་ཀྱི་འདུ་ཤེས་ཇེ་ཟབ་ཏུ་གྱུར། ཡིན་ན་ཡང་། སྐབས་འདིར་རྒྱལ་ཁབ་
འདིའི་མངའ་ཁོངས་ཤིན་ཏུ་ཆེ་བ་དང༌། མངའ་སྡེ་སོ་སོའི་ཁེ་ཕན་མི་འདྲ་བ་དང་། འགྲིམ་
འགྲུལ་སྟབས་མི་བདེ་བ་སོགས་ཀྱི་དབང་གིས། མཉམ་འབྲེལ་རྒྱལ་ཁབ་འདིར་ཡང་ཡོ་
རོབ་གླིང་ལྟར་ནམ་ཞིག་རྒྱལ་ཕྲན་སིལ་མར་ཐོར་བའི་ཉེན་ཁ་ཆེན་པོ་ཡོད། གྲོས་ཚོགས་ཀྱི་
འཐུས་མི་རྣམས་ཝཱ་ཞེན་ཐོན་ལ་ཚོགས་འདུར་ཞུགས་དགོས་ཚེ། ལམ་ཐག་རིང་ཞིང་ལམ་
གྱི་འཇིགས་པ་ཤིན་ཏུ་ཆེ་བ་དང༌། ལས་ཁུངས་བསྐྱར་ཟློས་མང་བས་རིག་གནས་དང་སློབ་
གསོའི་བྱ་བ་དག་ཀྱང་བསྒྲུབ་ཧ་ཅང་དཀའ་བ་སོགས་མི་མཐུན་པའི་རྐྱེན་མང་ནའང་། རྒྱལ་
ཁབ་སིལ་མར་འཐོར་བའི་རྐྱེན་ངན་ཟློག་བྱེད་ཀྱི་སྟོབས་ཤུགས་ཀྱང་རིམ་གྱིས་ཆེ་བར་ཕྱིན་
པ་དང་། ཁྱད་པར་རླངས་གྲུ་དང་གློག་འཕྲིན་དང་ལྕགས་ལམ་བྱུང་བས། ཨ་རི་སིལ་མར་
འཐོར་བའི་ཉེན་ཁ་རང་བཞིན་གྱིས་ཡལ་ཞིང༌། མངའ་སྡེ་རྣམས་ཧྲིལ་པོ་གཅིག་ཏུ་དྲིལ་
ཞིང་མངའ་ཐང་ཤིན་ཏུ་རྒྱས་ཏེ། རིམ་གྱིས་ཉེ་རབས་ལོ་རྒྱུས་ཀྱི་རྒྱལ་ཁབ་དེང་རབས་ཅན་
གྱི་ཐོག་མར་གྱུར་ཏོ། །
དེ་ནས་ལོ་ཉེར་གཉིས་འདས་པའི་ཚེ་ན། སི་ཕེན་གྱི་མི་སེར་སྤེལ་ཡུལ་དག་གིས་
ཀྱང་ཨ་རིའི་མངའ་སྡེ་བཅུ་གསུམ་དཔེར་བྱས་ནས། ཡོ་རོབ་གླིང་གི་མངའ་འོག་ནས་རང་
བཙན་བྱས། འོན་ཀྱང་སི་ཕེན་གྱི་མི་སེར་སྤེལ་ཡུལ་འདི་དག་ཨ་མེ་རི་ཁ་གླིང་གི་ཡུལ་གྲུ་སོ་
སོར་ཐོར་ཅིང་། རི་རྒྱུད་དང་བྱེ་ཐང་དང་ནགས་ཚལ་ཆེན་པོ་དང༌། ཕོ་ཐེ་གྷོས་བཟུང་བའི་
བྷར་ཟེལ་གྱི་རྒྱལ་ཁམས་ཆེན་པོས་སི་ཕེན་གྱི་མི་སེར་སྤེལ་ཡུལ་བར་བཅད་པས། སོ་སོས་
སྤྱི་མཐུན་རྒྱལ་ཁབ་རང་རྐྱ་བ་རེ་བཙུགས་པ་ལས། མཉམ་འབྲེལ་གྱི་རྒྱལ་ཁབ་འཛུགས་མ་
ཐུབ། དང་ཐོག་རྒྱལ་ཁབ་འདི་དག་གི་ནང་ཁུལ་དུ་གྱེན་ལོག་དང་འཐབ་འཁྲུག་མང་དུ་
བྱུང༌། བྷར་ཟེལ་གྱིས་ཨ་རི་དང་ཐུན་མོང་མ་ཡིན་པའི་རང་བཙན་བྱེད་ཐབས་ཤིག་རྙེད། སྤྱི་
ལོ1807ལོར། ནཱ་ཕོ་ལེན་གྱིས་ཧྥ་རན་སིའི་དཔུང་དྲངས་ནས་ཕོ་ཐེ་གྷོ་མངའ་འོག་ཏུ་བསྡུས།
ཕོ་ཐེ་གྷོའི་རྒྱལ་པོ་བྲོས་ནས་སྤྱི་ལོ1822ལོར་བྷར་ཟེལ་རང་བཙན་ཐོབ་པའི་བར་ལ་བྷར་
ཟེལ་དུ་བསྡད། སྔར་བྷར་ཟེལ་ནི་ཕོ་ཐེ་གྷོའི་མངའ་འོག་ཡིན་ཡང་། སྐབས་འདིར་ཕོ་ཐེ་གྷོ་
པ་ནི་བྷར་ཟེལ་གྱི་མངའ་རིས་ལྟ་བུར་གྱུར། སྤྱི་ལོ1822ལོར། ཕོ་ཐེ་གྷོའི་རྒྱལ་སྲས་ཕེ་ཏྲོ་དང་
པོས་རང་བཙན་བྱས་ནས་བྷར་ཟེལ་རྒྱལ་ཁབ་བཙུགས། འོན་ཀྱང་ཨ་མེ་རི་ཁ་གླིང་དུ་རྒྱལ་
པོའི་ལམ་ལུགས་ནི་དགག་བྱ་ཡིན་པས། སྤྱི་ལོ1889ལོར་བྷར་ཟེལ་གྱི་རྒྱལ་པོ་ཡོ་རོབ་གླིང་ལ་
གསང་སྟབས་ཀྱིས་ཕྱིར་བསྐྱལ། དེ་ནས་བཟུང་བྷར་ཟེལ་ཡང་ཨ་མེ་རི་ཁ་གླིང་གི་རྒྱལ་ཁབ་
གཞན་དག་དང་འདྲ་བར། མངའ་སྡེ་མཉམ་འབྲེལ་གྱི་སྤྱི་མཐུན་རྒྱལ་ཁབ་ཅིག་ཏུ་གྱུར་ཏོ། །

ལེའུ་ང་ལྔ་པ། ཧྥ་རན་སིའི་གསར་བརྗེའི་དམག་འཁྲུག་དང་རྒྱལ་པོའི་ལམ་ལུགས་རོ་ལངས་བྱུང་བ།

དབྱིན་ཇིའི་ལག་ནས་ཨ་མེ་རི་ཁ་གླིང་གི་མི་སེར་སྤེལ་ཡུལ་བཅུ་གསུམ་གྱི་བདག་
དབང་ཤོར་རྗེས། ཧྥ་རན་སིའི་ཡུལ་དབུས་དག་ལ་སྤྱི་ཚོགས་དང་ཆབ་སྲིད་ཀྱི་ཟིང་ཆ་ཆེན་
པོ་བྱུང༌། ཧྥ་རན་སིར་ཟིང་ཆ་བྱུང་བ་འདིས། ཡོ་རོབ་གླིང་པས་འཛམ་བུ་གླིང་འདིར་ཆབ་
སྲིད་ལམ་ལུགས་རྟག་བརྟན་ཐེར་ཟུག་ཅིག་མེད་པ་གསལ་པོར་རྟོགས།
ཡོ་རོབ་གླིང་གི་རྒྱལ་པོས་སྲིད་དབང་འཛིན་པའི་ཆབ་སྲིད་ལམ་ལུགས་དག་ལས།
ཧྥ་རན་སིའི་རྒྱལ་པོའི་སྲིད་ལུགས་ནི་འཐུས་སྒོ་ཆེས་ཚང་བའི་སྲིད་ལུགས་ཤིག་ཡིན་
པས། ཧྥ་རན་སིའི་སྲིད་ལུགས་ནི་ཡོ་རོབ་གླིང་གི་རྒྱལ་ཕྲན་དག་གི་ཡིད་སྨོན་བྱེད་ས་
དང་དཔེ་བལྟ་སར་གྱུར། ཡིན་ན་ཡང་། ཧྥ་རན་སིའི་ཆབ་སྲིད་ལམ་ལུགས་འདིའི་གཞི་
མ་དྲང་བདེན་དང་བྲལ་བས། མཐར་ཐོར་ཞིག་ཏུ་སོང་བའང་སུས་ཀྱང་ཟློག་མ་ཐུབ། ཕྱི་
ཚུལ་ལ་བལྟས་ན། རྒྱལ་ཁབ་འདི་ཡིད་དུ་འོང་བ་དང་འབད་རྩོལ་ཆེ་བ་ལྟར་སྣང་ཡང་
དོན་དུ་ལམ་ལུགས་འདིས་མི་དམངས་ཀྱི་རྒྱུ་ནོར་ཆུད་ཟོས་སུ་བཏང་བ་བགྲང་དུ་མེད་
ཅིང་། འདིའི་དོན་དུ་མི་མང་པོའི་སྲོག་ཤོར་བའང་བརྗོད་ཀྱིས་མི་ལང་། ཧྥ་རན་སིར་བླ་མ་
ལས་སྣ་དང་སྐུ་དྲག་རྣམས་ལ་ཁྲལ་རིགས་རྩ་ཆག་བྱས་པས། རྒྱལ་ཁབ་ཀྱི་ཁྲལ་གྱི་ཁུར་པོ་
མཐའ་དག་འབྱོར་འབྲིང་དང་འབངས་དཀྱུས་མའི་སྟེང་ལ་ལྷུང༌། ཁྲལ་གྱི་ཁུར་པོ་ཤིན་ཏུ་
ལྕི་བས། ཧྥ་རན་སིའི་འབངས་དཀྱུས་མའི་འཚོ་བ་ཤིན་ཏུ་དབུལ་བར་གྱུར། འབྱོར་འབྲིང་
རྣམས་ཀྱིས་ཁྲལ་སྣ་ཚོགས་སྤྲད་པའི་སྟེང་ལ། ད་དུང་སྐུ་དྲག་དག་གི་བརྙས་བཅོས་དང་
བཙིར་གནོན་ཅི་རིགས་མྱོང་དགོས་བྱུང་།
ཧྥ་རན་སིའི་རྒྱལ་པོས་དོམ་ཆགས་བུ་ལོན་བླངས་པ་ཤིན་ཏུ་མང་བས། སྤྱི་ལོ1787
ལོར། རྒྱལ་པོས་རིམ་པ་སོ་སོའི་འཐུས་མི་བསྡུས་ནས་ཚོགས་འདུ་འཚོགས་ཏེ། རྒྱལ་པོར་
ཡོང་སྒོ་ཉུང་བ་དང་འགྲོ་སོང་ཆེ་བའི་ནོར་སྲིད་ཀྱི་དཀའ་ཁག་སེལ་ཐབས་ལ་གྲོས་བྱས། སྤྱི་
ལོ1789ལོར། ཝེར་སའེ་ལ་སྐུ་དྲག་བླ་མ་ལས་སྣ། དམངས་དཀྱུས་མ་བཅས་རིམ་པ་གསུམ་
གྱི་འཐུས་མིའི་ཚོགས་འདུ་ཆེན་པོ་འཚོགས། རིམ་གསུམ་ཚོགས་འདུ་ནི་དབྱིན་ཇིའི་གྲོས་
ཚོགས་ཀྱི་ཐོག་མའི་རྣམ་པ་དང་ཕལ་ཆེར་འདྲ་ཞིང་སྔར་ནས་འཚོག་སྲོལ་ཡོད་ཀྱང་། ཧྥ་
རན་སིས་རྒྱལ་པོའི་སྲིད་འཛིན་ལམ་ལུགས་བསྟེན་པས། སྤྱི་ལོ1610ལོ་ནས་རིམ་གསུམ་
ཚོགས་འདུ་འཚོག་རྒྱུན་ཆད། ལོ་འདིར་རིམ་གསུམ་ཚོགས་འདུ་འཚོག་ཐུབ་པ་བྱུང་བ་
འདིས། མི་དམངས་ལ་སེམས་སུ་ཡུན་རིང་བསགས་པའི་འཁོན་འགྲས་ཆེན་པོ་དེ་ལྷུག་པོར་
བརྗོད་པའི་གོ་སྐབས་བཟང་པོ་བསྐྲུན། འབངས་དཀྱུས་མའི་འཐུས་མིས་གྲུབ་པའི་རིམ་པ་
གསུམ་པས་ཚོགས་འདུའི་ཁ་ལོ་བསྒྱུར་བར་བརྩམས་པས། རིམ་པ་གསུམ་པོའི་འཐུས་མིའི་
བར་ལ་རྩོད་གླེང་ཆེན་པོ་བྱུང་། མཐར་རིམ་པ་གསུམ་པའི་འབངས་དཀྱུས་མའི་འཐུས་མི་
རྣམས་རྒྱལ་ཏེ། རིམ་གསུམ་ཚོགས་འདུ་ནི་སྤྱི་འཐུས་ལྷན་ཚོགས་སུ་བསྒྱུར། སྔར་དབྱིན་ཇིའི་
གྲོས་ཚོགས་ཀྱིས་རྒྱལ་པོའི་དབང་ཆར་ཚོད་འཛིན་བྱས་པ་ལྟར། ཧྥ་རན་སིའི་སྤྱི་འཐུས་ལྷན་
ཚོགས་ཀྱིས་ཀྱང་རྒྱལ་པོའི་དབང་ཆར་ཚོད་འཛིན་བྱས་པ་ན། ཧྥ་རན་སིའི་རྒྱལ་པོ་ལོའུ་ཝེ་
སི་བཅུ་དྲུག་པ་མ་རངས་པས། དཔུང་དྲངས་ནས་འབངས་དཀྱུས་མར་དྲག་གནོན་བྱས།
རྐྱེན་འདིའི་དབང་གིས་ཧྥ་རན་སི་སྤྱི་དང་ནང་སྒོས་ཕཱ་རེ་སི་ལ་གསར་བརྗེའི་ལས་འགུལ་
ཆེན་པོ་བྱུང༌།
འབངས་དཀྱུས་མས་གྱེན་ལོག་བྱེད་པའི་གོ་སྐབས་རྙེད་དེ། ཧྥ་རན་སིའི་རྒྱལ་པོའི་
སྲིད་འཛིན་ལམ་ལུགས་བསྣུབས། གསར་རྗེ་པས་བྷ་སེ་དྷེས་འོལ་བཙོན་ཁང་འཇིགས་སུ་
རུང་བའི་སྒོ་འཕར་གཏོར་ཞིང་། གསར་བརྗེའི་མེ་ལྕེ་ཆེན་པོ་ཧྥ་རན་སིའི་རྒྱལ་ཁམས་མཐའ་
དབུས་མེད་པར་མཆེད། ཧྥ་རན་སིའི་ཤར་ཕྱོགས་དང་ནུབ་བྱང་གི་ཞིང་ཆེན་རྣམས་ལ།
ཞིང་པས་སྐུ་དྲག་མང་པོའི་ཁང་པ་མེར་བསྲེགས། ས་གན་མེད་པར་བཟོས། ས་བདག་ལ་ལ་
བསད། ལ་ལ་ཧྥ་རན་སི་ནས་སྤྱུགས། སྐུ་དྲག་གྲལ་རིམ་གྱིས་དབང་བསྒྱུར་བའི་ལམ་ལུགས་
རུལ་སུངས་དེ། ཟླ་བ་གཅིག་རིང་ལ་མེད་པར་བཟོས། རྒྱལ་པོའི་འཁོར་ཕྱི་རྒྱལ་ལ་བྲོས། ཕཱ་
རེ་སི་་དང་གྲོང་ཁྱེར་གཙོ་བོ་རྣམས་ལ་གནས་སྐབས་སྲིད་གཞུང་བཙུགས་ནས། རྒྱལ་པོའི་
དཔུང་ལ་ཕྱིར་རྒོལ་བྱེད་པའི་དམག་སྡེ་གསར་པ་བཙུགས། མི་དམངས་ཀྱིས་སྤྱི་འཐུས་
ལྷན་ཚོགས་ལ་དུས་རབས་གསར་པ་དང་མཐུན་པའི་ཆབ་སྲིད་དང་སྤྱི་ཚོགས་ལམ་ལུགས་
གསར་པ་འཛུགས་དགོས་ཚུལ་གྱི་སྙན་ཞུ་ཕུལ།
ལམ་ལུགས་གསར་པ་འཛུགས་པའི་ཁུར་པོ་ཤིན་ཏུ་ལྕི་བ་འདིས། སྤྱི་འཐུས་ལྷན་
ཚོགས་ལ་ནུས་ཤུགས་ཆེ་ཆུང་གང་འདྲ་ཡོད་པ་རྒྱ་མར་བཀྱགས། སྤྱི་འཐུས་ལྷན་ཚོགས་ཀྱིས་
རྒྱལ་པོའི་སྲིད་འཛིན་ལམ་ལུགས་དྲང་གཞག་མ་ཡིན་པ་དེ་ཚར་བཅད་དེ། དཔྱ་ཁྲལ་རྩ་
ཆག་ལམ་ལུགས། ཞིང་བྲན་ལམ་ལུགས། སྐུ་དྲག་གི་གོ་མིང་དང་ཁྱད་དབང་སོགས་མེད་
པར་བཟོས་ནས། ཕཱ་རེ་སི་ལ་ཁྲིམས་བསྟུན་རྒྱལ་པོའི་ལམ་ལུགས་འཛུགས་པའི་ཇུས་གཞི་
བཏིང༌། ཧྥ་རན་སིའི་རྒྱལ་པོས་ཕོ་བྲང་ཝེར་སའེའི་འཚོ་བ་རྒྱས་སྤྲོས་དེ་བཏང་སྟེ། ཕོ་བྲང་
ཐོའེ་ལེ་རེ་སིར་གནས་སྤོས་ནས་མངོན་ཆུང་ཆོག་ཤེས་ཀྱིས་སྡོད་དགོས་བྱུང༌།
སྤྱི་འཐུས་ལྷན་ཚོགས་ཀྱིས། དེང་རབས་ཀྱི་སྲིད་གཞུང་ནུས་པ་ཅན་ཞིག་འཛུགས་པར་
ལོ་གཉིས་ལ་འཐབ་རྩོད་བྱས། སྤྱི་འཐུས་ལྷན་ཚོགས་ཀྱིས་བྱ་བ་བྱས་པ་ཕལ་ཆེ་བ་ཚོད་ལྟ་
ཡིན་པས། ཕྱིས་སུ་འགའ་ཞིག་བསྣུབས་ནའང༌། འཐུས་སྒོ་ཚང་ཞིང་ནུས་པ་ཆེ་བ་རྣམས་
རང་འཇགས་བྱས་ནས་ལག་བསྟར་བྱས (འདིར་སྙིང་པོ་མེད་པའང་མི་ཉུང་བ་ཡོད)།
སྤྱི་འཐུས་ལྷན་ཚོགས་ཀྱིས་ཁྲིམས་གཞུང་བཅོས་ཏེ། སྔོན་གྱི་མནར་གཅོད་དྲག་པོ་བྱས་
ནས་ཁས་ལེན་བྱར་འཇུག་པ་དང༌། ཁྲིམས་འགལ་གྱིས་བཀག་བསྐྱིལ་བྱེད་པ། གྲུབ་མཐའ་
ཐ་དད་ལ་གནོད་འཚེ་གཏོང་བ་སོགས་ཀྱི་ཁྲིམས་ལོག་ཀུན་མེད་པར་བྱས། ཧྥ་རན་སིའི་
ནོ་མན་དྷེ་དང་བྷ་གྷན་དྷེ་སོགས་ཞིང་ཆེན་རྙིང་གྲས་དག་དུམ་བུར་བགོས་ནས་རྫོང་ཁག་
བརྒྱད་ཅུར་བཏང་། དམག་མི་རྣམས་གྲལ་རིམ་མཐོ་དམན་ལ་མ་བལྟོས་པར། དམག་སྡེར་
ཞུགས་ཚད་ལ་དམག་དཔོན་མཐོ་ཤོས་འཐོབ་སྲིད་པའི་གོ་སྐབས་ལྡན་པར་བྱས། ཁྲིམས་
ཁང་གི་ཁྲིམས་གཅོད་ལུགས་ཀྱི་གོ་རིམ་ཆ་ཚང་ཞིང་སྟབས་བདེ་པོར་བཟོས། ཁྲིམས་དཔོན་
མི་དམངས་ཀྱིས་འདེམས་བསྐོ་བྱས། འོན་ཀྱང་ཁྲིམས་དཔོན་འཛིན་ཡུན་ཐུང་དྲགས་པས།
ལམ་ལུགས་འདིས་གོ་དེ་འདྲ་ཆོད་པོ་མ་བྱུང༌། ལམ་ལུགས་འདིར་གྱོད་དོན་བདག་གཉེར་
བྱེད་མཁན་གཙོ་བོ་ནི་མང་ཚོགས་ཡིན་པས། སྤྱི་འཐུས་ལྷན་ཚོགས་ཀྱི་འཐུས་མི་ལྟར་ཁྲིམས་
དཔོན་ལའང་མི་དམངས་ཀྱི་རྒྱབ་སྐྱོར་འཐོབ་དགོས་ཚེ། མི་དམངས་ཀྱི་ཁ་ལ་མི་ཉན་རང་
ཉན་དུ་གྱུར།
ཆོས་ཚོགས་ཀྱི་རྒྱུ་རྫས་རྒྱལ་ཁབ་ཀྱིས་གཞུང་བཞེས་བྱས། སློབ་གསོ་དང་དགེ་རྩར་
སྦྱིན་གཏོང་སོགས་རྣམ་དཀར་གྱི་ལས་ལ་མི་བརྩོན་པའི་ཆོས་ལུགས་སྒྲིག་འཛུགས་མཐའ་
དག་གཏོར། བླ་མ་ལས་སྣ་དག་ལ་རྒྱལ་ཁབ་ཀྱིས་ཕོགས་བྱིན་པས། འབྱོར་པས་དབུལ་བའི་
ཆོས་བྱེད་ལས་སྣ་ཀུན་ལ་ཕན་ཐོགས་བྱུང་། བླ་མ་དང་མཁན་པོ་དག་འདེམས་བསྐོ་བྱས་
ཏེ། རོམ་ཆོས་ཚོགས་ཀྱི་དབང་ཆ་ཐམས་ཅད་ཆོས་རྗེ་གཅིག་པུས་བཟུང་ནས་གོང་མས་འོག་
མར་དབང་བསྒྱུར་བའི་སྔོན་གྱི་ལུགས་སྲོལ་རྙིང་པ་དེ་བསྣུབས། སྤྱི་འཐུས་ལྷན་ཚོགས་ཀྱིས་
དེ་ལྟར་བྱེད་པའི་དམིགས་ཡུལ་ནི། ཆོས་ལུགས་ཀྱི་ལྟ་གྲུབ་བསྒྱུར་མི་ཐུབ་ཀྱང་། ཕྱིའི་སྒྲིག་
འཛུགས་ཀྱི་རྣམ་པ་བཅོས་ནས། མཐར་ཐུག་ཧྥ་རན་སིའི་ཆོས་ཚོགས་ནི་ཧྥ་རན་སིའི་གྲུབ་
མཐའ་གསར་མའི་ཆོས་ཚོགས་སུ་བསྒྱུར་རྒྱུ་དེ་ཡིན། སྤྱི་འཐུས་ལྷན་ཚོགས་ཀྱིས་ཆོས་ཚོགས་
བཅོས་བསྒྱུར་བྱས་རྗེས། སྤྱི་འཐུས་ལྷན་ཚོགས་ཀྱིས་བསྐོས་པའི་བླ་མ་ལས་སྣ་དང༌། རོམ་ལ་
དད་ཅིང་སྲིད་ཇུས་གསར་པར་ངོ་རྒོལ་བྱེད་པའི་བླ་མ་ལས་སྣའི་བར་ལ་འགལ་བ་བྱུང༌།
སྤྱི་ལོ1791ལོར། རྒྱལ་པོ་ལོའུ་ཝེ་སི་བཅུ་དྲུག་པས་ཕྱི་རྒྱལ་ལ་བྲོས་པའི་སྐུ་དྲག་དང་
རྒྱལ་པོའི་རིང་ལུགས་འཛིན་པ་རྣམས་ལ་ལྐོག་འབྲེལ་བྱས་ནས་ཧྥ་རན་སིར་ཕྱི་རྒོལ་བྱས།
ཧྥ་རན་སིའི་ཁྲིམས་བསྟུན་རྒྱལ་པོའི་ལམ་ལུགས་བསྣུབས། སྐབས་འདིར་ཧྥ་རན་སིའི་ཤར་
ཕྱོགས་ཀྱི་མཐའ་མཚམས་སུ་ཕྱི་རྒྱལ་གྱི་དཔུང་ཚོགས་མང་པོ་འདུས། ཟླ་བ་དྲུག་པའི་མཚན་
མོ་ཞིག་ལ། རྒྱལ་པོ་འཁོར་དང་བཅས་ཕོ་བྲང་ཐོའེ་ལེ་རེ་སི་ནས་ཕྱི་རྒྱལ་དུ་འབྲོ་རྩིས་བྱེད་
བཞིན་པ་ན། ཝ་རེན་ནེ་སེའི་ཡུལ་དུ་བཟུང་ནས་ཕཱ་རེ་སིར་ཕྱིར་ཁྲིད། རྒྱལ་པོ་འབྲོ་རྩིས་
བྱས་པ་འདིས།ཧྥ་རན་སི་པར་རྒྱལ་གཅེས་དང་སྤྱི་མཐུན་རིང་ལུགས་ཀྱི་བསམ་བློ་ཀུན་ནས་
བསླངས། དེ་ནས་མ་འགོར་བར་ཧྥ་རན་སིས་སྤྱི་མཐུན་རྒྱལ་ཁབ་བཙུགས་ནས། ཨོ་སི་ཐེ་
ཡ་དང་ཕུ་རཱ་ཞཱ་ལ་གཡུལ་བཤམས། སྤྱི་ལོ1793ལོའི་ཟླ་བ1པོར། ཧྥ་རན་སིའི་རྒྱལ་པོ་ཡང་
ཁྲིམས་ལ་སྦྱར་ཏེ། རྒྱལ་ཁབ་ལ་ངོ་ལོག་བྱས་པའི་ནག་ཉེས་ཕོག་ནས་དབྱིན་ཇིའི་རྒྱལ་པོ་
ལྟར་སྐེ་བཅད་དེ་བཀྲོངས།
སྐབས་འདི་ནས་བཟུང༌། ཧྥ་རན་སིའི་ལོ་རྒྱུས་ནི་དུས་རབས་ཁྱད་མཚར་ཞིག་ཏུ་
སླེབས། འདིའི་སྐབས་ཀྱི་ཧྥ་རན་སི་པ་ཀུན་ལ་སྤྱི་མཐུན་རྒྱལ་ཁབ་སྲོག་དང་བསྡོས་ནས་
སྲུང་སྐྱོབ་བྱ་བའི་ཆོད་སེམས་དང༌། སྤྱི་མཐུན་རྒྱལ་ཁབ་ཀྱི་བསམ་བློ་སྤེལ་བའི་སྤྲོ་སེམས་
ཆེན་པོ་འཕེལ་ཞིང༌། རྒྱལ་ཁབ་ཕྱི་ནང་ཀུན་ལ་འོས་མིན་འགྲིག་ཐབས་རྩ་བ་ནས་མི་བྱེད་
པའི་ཆོད་སེམས་བྱུང༌། ཧྥ་རན་སིས་རྒྱལ་ཁབ་ནང་ཁུལ་གྱི་རྒྱལ་པོའི་ཕྱོགས་ཁག་དང་སྤྱི་
མཐུན་རྒྱལ་ཁབ་ལ་ངོ་རྒོལ་བྱེད་པ་པོ་མཐའ་དག་རྩ་མེད་དུ་བཏང་ཞིང་། རྒྱལ་ཁབ་ཀྱི་ཕྱི་
རོལ་གྱི་གསར་བརྗེ་བྱེད་མཁན་ཡོད་ཚད་ལ་རོགས་སྐྱོར་བྱས། ཧྥ་རན་སི་པས་ཡོ་རོབ་གླིང་
གི་རྒྱལ་ཁབ་ཀུན་ལ་སྤྱི་མཐུན་རྒྱལ་ཁབ་འཛུགས་པའི་རེ་འདུན་ཆེན་པོ་བཅངས། ན་གཞོན་
རྣམས་གཅིག་རྗེས་གཉིས་མཐུད་ཀྱིས་སྤྱི་མཐུན་རྒྱལ་ཁབ་ཀྱི་དམག་དཔུང་ལ་ཞུགས་ཏེ།
《མཱ་སེལ་གླུ་དབྱངས》ཞེས་པའི་མྱོས་བྱེད་ཨ་རག་དྭངས་མ་ལྟ་བུའི་གླུ་དབྱངས་གསར་པ་
འདི། རྒྱལ་ཁམས་མཐའ་དབུས་མེད་པར་ཁྱབ་ཅིང་ཧྥ་རན་སི་པའི་སྤྲོ་སེམས་རབ་ཏུ་བསྐུལ།
《མཱ་སེལ་གླུ་དབྱངས》 ཀྱིས་ཧྥ་རན་སིའི་དམག་རྣམས་ལའང་སྐུལ་སློང་ཆེན་པོ་བྱས་པས།
ཕས་རྒོལ་གྱི་སྒྱོགས་མདེལ་ཆར་ལྟར་ཉིལ་ཡང་། གཡུལ་དུ་ཞུམ་པ་མེད་པར་ཞུགས་ནས་
དགྲ་སྡེ་མ་ལུས་ཐལ་བའི་རྡུལ་དུ་བརླགས། སྤྱི་ལོ1792ལོར་ཧྥ་རན་སི་པས་དབང་དུ་བསྡུས་
པའི་མངའ་ཁོངས་ལོའུ་ཝེ་སི་བཅུ་བཞི་པའི་སྐབས་ཀྱི་མངའ་ཁོངས་ལས་ཀྱང་ཆེ། ཧྥ་རན་
སིའི་དཔུང་གིས་བྷེ་ར་སེ་འོལ་གཟེ། སེ་ཝོའེ། མེ་ཡེང་སི། ཧོ་ལན་གྱི་ཆུ་བོ་སི་ཀེའོ་ཐའི་ཡུལ་
ཀུན་མངའ་འོག་ཏུ་བཅུག།
སྐབས་འདིར་ཧྥ་རན་སི་པས་གོང་མ་ལོའུ་ཝེ་སི་ཁྲིམས་ལ་སྦྱར་ནས་བཀྲོངས་པ་
ནི་ཤིན་ཏུ་རྨོངས་པའི་སྤྱོད་ཚུལ་ཞིག་སྟེ། རྐྱེན་འདིའི་དབང་གིས་དབྱིན་ཇིས་ཧྥ་རན་སིའི་
གཞུང་ཚབ་ཕྱིར་བསྐྲད། ཧྥ་རན་སིས་དེ་མ་ཐག་ཏུ་དབྱིན་ཇིར་དཔུང་དྲངས་ནས་གཡུལ་
སྤྲད། ཧྥ་རན་སིའི་གསར་བརྗེ་ཆེན་པོར། སྐུ་དྲག་གི་རིགས་སུ་སྐྱེས་པའི་དམག་དཔོན་མཐའ་
དག་ཕྱིར་ཕུད་ཅིང་། སྲོལ་རྒྱུན་གྱི་འཆིང་བ་མང་པོ་རྨེག་མེད་དུ་བཟོས་ནས། རྐང་དམག་
ངར་ཤུགས་ཅན་དང་སྒྱོགས་དམག་སྐད་གྲགས་ཅན་བསགས་ཀྱང༌། ཧྥ་རན་སིའི་མཚོ་
དམག་གི་སྒྲིག་ལམ་ཞིག་པས་མཚོ་དམག་གི་སྟོབས་ཤུགས་ཉམས། སྐབས་འདིར་རྒྱ་མཚོའི་
མངའ་དབང་དབྱིན་ཇི་གཅིག་པུའི་ལག་ཏུ་ཤོར། སྔར་དབྱིན་ཇིའི་རང་དབང་རིང་ལུགས་
པ་མི་ཉུང་བ་ཞིག་གིས། ཧྥ་རན་སིའི་གསར་བརྗེ་ལ་རྗེས་སུ་ཡི་རང་དང་རྒྱབ་སྐྱོར་བྱས་
ཀྱང་། ཧྥ་རན་སིས་དབྱིན་ཇིར་རྒོལ་བ་བྱས་མ་ཐག་དབྱིན་ཇི་པ་རྣམས་རྡོག་རྩ་གཅིག་ཏུ་
བསྒྲིལ་ནས། ཧྥ་རན་སིའི་བཙན་འཛུལ་པར་རྒོལ་ལན་ཆེན་པོ་སྤྲད།
འདིའི་རྗེས་ཀྱི་ལོ་འགའི་རིང་ལ། ཧྥ་རན་སི་དང་ཡོ་རོབ་མནའ་འབྲེལ་བར་ལ་འཐབ་
འཁྲུག་མང་དུ་བྱུང་། འདིའི་གནས་ཚུལ་ཞིབ་ཕྲ་བྲིས་ཀྱིས་མི་ལང་བས། འདིར་མདོ་ཙམ་
བརྗོད་ན། ཧྥ་རན་སི་པས་ཨོ་སི་ཐྲོ་ཡ་པ་རྣམས་བྷེལ་རྗམ་གྱི་ཡུལ་ནས་བསྐྲད་ནས། ཧོ་
ལན་དུ་སྤྱི་མཐུན་རྒྱལ་ཁབ་བཙུགས། ཐེ་ཁ་སོལ་གླིང་གི་ཧོ་ལན་གྱི་མཚོ་དམག་གིས། ཧྥ་
རན་སིའི་རྟ་དམག་ཚན་ཆུང་ཞིག་ལ་རྒོལ་ལན་ཅི་ཡང་མ་སྤྲད་པར་མགོ་བཏགས། རྐྱེན་གྱི་
དབང་གིས། ཧྥ་རན་སི་པས་ཨི་ཐ་ལིར་དཔུང་རེ་ཞིག་འདྲེན་མ་ཐུབ། སྤྱི་ལོ1796ལོར། ནཱ་
ཕོ་ལེན་བྷོ་ནཱ་ཕཱ་ཐ་ཞེས་པ་ཧྥ་རན་སིའི་དམག་དཔོན་དུ་བསྐོས། འདིས་སྤྱི་མཐུན་རྒྱལ་
ཁབ་ཀྱི་དམག་དཔུང་ལྟོ་གོས་ཀྱིས་དམན་པ་དེའི་ཁ་ལོ་བསྒྱུར་ཏེ། ཕེས་མང་ཐ་མཐོ་སྒང་
བརྒྱུད་ནས་མན་ཐོ་ཝ་དང་ཝ་རོ་ནཱའི་ཡུལ་དུ་ཞུགས། འདིའི་སྐོརC.F.ཨ་ཐ་ཁེན་སེན་གྱིས་
འདི་ལྟར་གསུངས། “སྤྱི་མཐུན་རྒྱལ་ཁབ་ཀྱི་དམག་དཔུང་ནི། མི་གྲངས་མང་ཞིང་མྱུར་
མགྱོགས་ཆེ་བས། མནའ་འབྲེལ་དམག་རྣམས་འཇིགས་ཡེར་བར་བྱས། དམག་སྡེ་ཐོལ་བྱུང་
དུ་བསགས་པ་འདི་ཕ་རོལ་གྱི་དཔུང་གང་གིས་ཀྱང་འཇོམས་མ་ནུས། འདི་དག་ལ་དམག་
གུར་ཉོ་བྱེད་ཀྱི་དངུལ་མེད་ལ། དམག་ཆས་འདྲེན་བྱེད་ཀྱི་ཤིང་རྟ་ཡང་མེད། སྤྱིར་དམག་
དཔུང་ཞིག་གི་ཆ་རྐྱེན་འདི་ལྟར་སྐྱོ་པོར་གྱུར་ཚེ། ཆེད་གཉེར་དམག་མིས་ཀྱང་བཟོད་མི་
ནུས་པར་འབྲོ་སྲིད་མོད། འོན་ཀྱང་སྤྱི་ལོ1793ལོ་དང1794ལོའི་ཧྥ་རན་སིའི་དམག་མི་དག་
ལ། འགལ་རྐྱེན་དེ་རིགས་བཟོད་མི་ཐུབ་མཁན་གཅིག་ཀྱང་མ་བྱུང༌། དམག་མི་ཤིན་ཏུ་མང་
བས་དམག་རྒྱགས་འདངས་ངེས་བསྒྲུབ་རྒྱུ་ནི་ཤིན་ཏུ་དཀའ་ཡང༌། ཁོ་ཚོས་འགྲོ་ཞོར་དམག་
རྒྱགས་སྒྲུབ་ཞོར་བྱས་ནས་རང་ཁ་རང་གིས་གསོས། སྤྱི་ལོ1793ལོར། ཉེ་རབས་ཀྱི་འཐབ་
འཁྲུག་བྱེད་སྟངས་ཐོག་མར་བྱུང༌། འཐབ་འཁྲུག་བྱེད་སྟངས་གསར་པ་འདིར་མྱུར་མགྱོགས་
ཆེ་བ། མི་དམངས་ཀྱི་སྟོབས་ཤུགས་ལ་བརྟེན་པ། མཚན་མོར་རི་དང་ཐང་ལ་ཉལ་བ།དམག་
ཆས་བསྡུ་བ། འཐབ་འཁྲུག་དྲག་བཙན་ཆེ་བ་སོགས་ཀྱི་ཁྱད་ཆོས་ཡོད། སྔོན་གྱི་འཐབ་འཁྲུག་
བྱེད་སྟངས་ལ་དཔུང་གི་གཏོས་ཆུང་ཞིང་། དམག་གུར་དང་དམག་རྒྱགས་འདངས་ངེས་
དགོས་ལ། དཔུང་སྐྱོད་བྱེད་སྟངས་གཟབ་ཆེ་བ་དང་། ལྐོག་ཇུས་བཤམས་ནས་རྐུ་ཐབས་
ཀྱིས་འཐབ་པ་སོགས་ལ་འབད་པས། འཐབ་སྟངས་གསར་རྙིང་གཉིས་ལ་ཁྱད་པར་ཆེན་པོ་
ཡོད། མདོར་ན་འཐབ་སྟངས་གསར་པས་སེམས་ཐག་ཆོད་ཅིང་འགྲོས་མྱུར་བའི་བསམ་བློ་
མཚོན་ཞིང་། འཐབ་སྟངས་རྙིང་པས་ཉེན་ཁར་འཛེམས་ཤིང་འཐབ་ལན་གཅིག་གིས་རྒྱལ་
ཕམ་འབྱེད་པའི་བསམ་བློ་མཚོན།”
ཧྥ་རན་སིའི་དམག་མི་ཟས་གོས་ངན་ངོན་ཅན་དེ་དག་གིས།《མཱ་སེལ་གླུ་དབྱངས》
གྱེར་བཞིན་གཡུལ་དུ་སྲེ་བའི་སྐབས་སུ། རྒྱལ་ཁབ་གཞན་ལ་བཙན་འཛུལ་འཕྲོག་བཅོམ་
བྱེད་པ་དང༌། ཉམ་ཆུང་བཅིངས་འགྲོལ་བྱེད་པའི་དབྱེ་མཚམས་ནི་དམག་མི་དག་ལས་
སུས་ཀྱང་མ་ཕྱེད་པར་སྣང་། ཕཱ་རེ་སིའི་ཡུལ་དུ། ཁྲེལ་བག་གི་གོས་དང་བྲལ་བའི་སྤྱོད་ཚུལ་
གྱིས་སྤྱི་མཐུན་རིང་ལུགས་པའི་གསར་བརྗེའི་སྤྲོ་སེམས་ཆེན་པོ་ཆུད་ཟོས་སུ་བཏང་། སྐབས་
འདིར། གསར་བརྗེའི་ལས་འགུལ་ནི་གསར་བརྗེ་ཡིས་མྱོས་པའི་རོ་བྷེ་སེ་ཕེས་འར་ཞེས་པས་
ཁ་ལོ་བསྒྱུར། རོ་བྷེ་སེ་ཕེ་འར་ནི་ལུས་སྟོབས་ཞན་ལ་སྙིང་སྟོབས་ཀྱང་ཆུང་ཡང་། རང་རྩིས་
དང་དབང་ཞེན་ཤིན་ཏུ་ཆེ་བ་ཞིག་ཡིན། རོ་བྷེ་སེ་ཕེ་འར་གྱིས་སྤྱི་མཐུན་རྒྱལ་ཁབ་ནི་རང་
གི་འདོད་ཚུལ་ལྟར་སླར་གསོ་བྱ་བ་དང༌། སྤྱི་མཐུན་རྒྱལ་ཁབ་སླར་གསོ་བྱེད་ཐུབ་མཁན་
རང་ཉིད་འབའ་ཞིག་ལས་མེད་པར་འདོད་པས། སྤྱི་མཐུན་རྒྱལ་ཁབ་སླར་གསོ་བྱེད་པའི་
དབང་ཆ་གཞན་ལ་གཏོང་མི་རུང་སྙམ། སྤྱི་མཐུན་རྒྱལ་ཁབ་ཀྱི་སྟོབས་ཤུགས་ཀྱི་ངར་ཆ་དེ།
རྒྱལ་པོ་དང་སྐུ་དྲག་བསད་པའི་ཤུགས་ནས་བྱུང་བར་སྣང་། སྐབས་འདིར་ཡུལ་འགར་ངོ་
ལོག་ཀྱང་ལན་འགའ་བྱུང་། ནུབ་ཕྱོགས་ཀྱི་ཝེན་དྷེ་རྫོང་ལ། སྐུ་དྲག་དང་བླ་མས་འབངས་
བསྐུལ་ཏེ། དམག་བསྡུ་བ་དང་ཆོས་ཚོགས་ཀྱི་རྒྱུ་ནོར་གཞུང་བཞེས་གཏོང་བར་ངོ་རྒོལ་བྱས།
ལྷོ་ཕྱོགས་ཀྱི་གྲོང་ཁྱེར་མཱ་སེལ་དང་ལེ་ཨང་གཉིས་ལའང་གྱེན་ལོག་བྱུང༌། ཐོའུ་ལོན་ཡུལ་གྱི་
རྒྱལ་པོའི་ཕྱོགས་ཁག་གིས་བསྐུལ་བ་ལྟར་དབྱིན་ཇི་དང་སི་ཕེན་གྱིས་ཧྥ་རན་སིར་དཔུང་
དྲངས། སྐབས་འདིའི་གསར་རྗེ་པས། ངོ་ལོག་བྱེད་མི་ཀུན་དམར་གསོད་བྱས་ནས་དྲག་
གནོན་བྱས།
གསར་བརྗེའི་ཁྲིམས་ཁང་གིས། ཁྲིམས་ལས་ཀྱི་འགོ་བཟུང་མ་ཐག་ནས་དམར་གསོད་
རྒྱུན་མི་འཆད་པར་བྱས། སྐབས་འདིར་སྐེ་གཅོད་བྱེད་ཀྱི་ལས་ཁྲི་གསར་པ་ཞིག་བཟོས་པ་
བཀོལ་སྤྱོད་བྱས་ཏེ། རྒྱལ་པོའི་བཙུན་མོའང་ལས་ཁྲི་འདིར་བསྐྱོན་ནས་སྐེ་བཅད། རོ་བྷེ་
སེ་ཕེས་འར་དང་འགལ་བ་མཐའ་དག་མགོ་ལུས་སོ་སོར་ཕྲལ། ཐ་ན་ལྷ་ལ་མི་དད་པའི་ལྷ་
མེད་སྨྲ་བ་དག་ཀྱང་སྐེ་བཅད་ནས་བསད། མི་བསད་པ་ཇེ་མང་ནས་ཇེ་མང་དུ་ཕྱིན་ཏེ། སྐེ་
གཅོད་བྱེད་ལས་ཁྲིར་ངལ་གསོ་ལོང་མེད་པར་གྱུར། རོ་བྷེ་སེ་ཕེས་འར་གྱི་རྒྱལ་སྲིད་ནི། ཉལ་
ཐ་ལ་དབྱིངས་ཞུགས་པས་ཉལ་ཐ་གཏོང་མི་བྲ་བ་ལྟར། མི་ཁྲག་དྲོན་མོ་མ་འཐུང་ན་རྒྱུན་
སྲིང་མི་ཐུབ་པ་ལྟ་བུར་གྱུར།
སྤྱི་ལོ1794ལོའི་དབྱར་ཁར། རོ་བྷེ་སེ་ཕེས་འར་གྱི་རྒྱལ་སྲིད་བསྣུབས་ཏེ། རོ་བྷེ་སེ་ཕེས་
འར་རང་ཉིད་ཀྱང་སྐེ་གཅོད་བྱེད་ལས་ཁྲི་དེར་བསྐྱོན་ནས་སྐེ་བཅད། དེ་རྗེས་སྤྱི་འཐུས་ལྷན་
ཚོགས་ཀྱིས་མི་ལྔ་བསྐོས་ནས་སྤྱི་ཁྱབ་སྲིད་གཞུང་བཙུགས། སྲིད་གཞུང་འདིས་ཕྱི་ལ་འཐབ་
འཁྲུག་དང་ནང་ལ་མཐུན་ཐབས་བྱས་ནས། སྲིད་དབང་ལོ་ལྔ་ཙམ་ལ་བཟུང༌། སྤྱི་ཁྱབ་སྲིད་
གཞུང་གིས་ལོ་ལྔར་དབང་བསྒྱུར་བ་ནི། ཧྥ་རན་སིའི་ཡམ་ཡོམ་ཆེ་བའི་ལོ་རྒྱུས་ནང་གི་ཆ་
ཤས་ཙམ་ཡིན། ལོ་ལྔའི་རིང་ལ། སྲིད་གཞུང་འདིས་ཉི་མ་འཁྱོལ་ཐབས་ཙམ་བྱས་པ་ལས།
བཅོས་བསྒྱུར་གང་ཡང་བྱེད་མ་ནུས།སྐབས་འདིར་ཧྥ་རན་སི་པ་གསར་བརྗེའི་སྤྲོ་སེམས་
ཆེན་པོས་བསྐུལ་ཏེ། ཨི་ཐ་ལིའི་བྱང་རྒྱུད། འཇར་མན་གྱི་ལྷོ་རྒྱུད། བྷེལ་རྗམ། ཧོ་ལན། སི་ཝེ་
དྷན་དག་ལ་དཔུང་དྲངས། ཡུལ་དེ་དག་གི་རྒྱལ་པོའི་སྲིད་དབང་མཐའ་དག་རྩ་སློག་བྱས་
ནས། སྤྱི་མཐུན་རྒྱལ་ཁབ་ཀྱི་ལམ་ལུགས་བཙུགས།
ཡིན་ན་ཡང་།སྤྱི་ཁྱབ་སྲིད་གཞུང་གིས་དྲིལ་བསྒྲགས་ཆེན་པོ་བྱས་པར་བརྟེན། གསར་
བརྗེའི་དམག་གིས་བཅིངས་འགྲོལ་ཐོབ་པའི་མི་དམངས་ཀྱི་རྒྱུ་ནོར་མང་པོ་ཕྲོགས་ནས། ཧྥ་
རན་སིའི་ནོར་སྲིད་ཀྱི་དཀའ་ངལ་སེལ་བྱེད་བྱས། དེའི་རྐྱེན་གྱིས་དམག་འཁྲུག་གི་ངོ་བོ་
འགྱུར་ཏེ། ཧྥ་རན་སིའི་གསར་བརྗེའི་དམག་འཁྲུག་ནི། ལམ་ལུགས་རྙིང་པའི་བཙན་འཛུལ་
དམག་འཁྲུག་ལྟ་བུ་ཡིན་པ་ལས། རང་དབང་བརྩོན་ལེན་བྱེད་པའི་དམག་འཁྲུག་མ་ཡིན་
ནོ། །ཧྥ་རན་སིས་རྒྱལ་པོའི་སྲིད་འཛིན་ལམ་ལུགས་སྤངས་པའི་ཆེས་མཐའ་མཇུག་གི་རྟགས་
སུ། སྔོན་གྱི་ཕྱི་འབྲེལ་སྲིད་ཇུས་རྙིང་པ་དེ་སྤོང་དགོས་པ་ཡིན་མོད། འོན་ཀྱང་སྤྱི་ཁྱབ་སྲིད་
གཞུང་འདིའི་ཕྱི་འབྲེལ་སྲིད་ཇུས་ནི། གསར་བརྗེ་མ་བྱུང་གོང་གི་སྲིད་ཇུས་དང་ཁྱད་པར་
གང་ཡང་མེད།
སྐབས་འདིར། ཧྥ་རན་སིར་ནཱ་ཕོ་ལེན་བྷོ་ནཱ་ཕཱ་ཐ་ཞེས་པའི་དམག་དཔོན་ཞིག་བྱུང་
བ་དེས། སྤྱི་ཁྱབ་སྲིད་གཞུང་གི་དཔུང་དྲངས་ནས་ཨི་ཐ་ལི་ཆམ་ལ་ཕབ། དྲག་པོའི་ཐབས་
ལ་བརྟེན་ནས་ཧྥ་རན་སིའི་བདག་འཛིན་ཆེན་པོ་དེ་རྗེན་པར་བསྟན། འདིས་ལོ་བཅུའི་རིང་
དུ་ཧྥ་རན་སིར་སྙན་གྲགས་ཆེན་པོ་རྒྱས་པར་བྱས་རྗེས། ཡང་ཧྥ་རན་སིར་ཕམ་ཁ་དང་ངོ་
ཚའང་བརྗོད་ཀྱིས་མི་ལང་བ་ཉོ་རུ་བཅུག
སྤྱི་ཁྱབ་སྲིད་གཞུང་གིས་རྒྱལ་སྲིད་སྐྱོང་བའི་ལོ་ལྔའི་རིང་ལ། ནཱ་ཕོ་ལེན་བྷོ་ནཱ་ཕཱ་
ཐས་ཐབས་སྣ་ཚོགས་བསྟེན་ནས་དབང་ཆ་ཐོབ། ནཱ་ཕོ་ལེན་བྷོ་ནཱ་ཕཱ་ཐ་ལ་གོ་སྟོབས་ཆེན་
པོ་མེད་ན་ཡང་། སེམས་ཤུགས་ཧ་ཅང་ཆེ་ཞིང་མི་གཤིས་ཤིན་ཏུ་དྲང་པོ་ཞིག་ཡིན། ནཱ་ཕོ་
ལེན་བྷོ་ནཱ་ཕཱ་ཐ་ཐོག་མར་རོ་བྷེ་སེ་ཕེས་འར་གྱི་རྗེས་སུ་འབྲངས་ཤིང་། དེར་ཆབ་སྲིད་ཀྱི་
གོ་གནས་ཀྱང་ཐོག་མར་ཐོབ། ནཱ་ཕོ་ལེན་གྱིས་སྐབས་འདིའི་ཡོ་རོབ་གླིང་གི་གནས་བབས་
གསར་པ་དེ་གསལ་པོར་མ་རྟོགས་པས། རང་གིས་གནའ་བོའི་རོམ་ལྟ་བུའི་གོང་མའི་རྒྱལ་
ཁབ་ཆེན་པོ་ཞིག་འཛུགས་དགོས་བསམས། འོན་ཀྱང་ཁོང་གི་ཆབ་སྲིད་ཀྱི་ཕུགས་འདུན་
ཆེན་པོ་འདི་དུས་སྐབས་འདིའི་དགོས་མཁོར་འཕལ་ཀ་གཏན་ནས་མི་འཕྲོད། ནཱ་ཕོ་ལེན་
གྱིས་ཕཱ་རེ་སི་སྲིད་དབང་གི་ལྟེ་བར་བྱས་ནས་གོང་མའི་རྒྱལ་ཁབ་གསར་པ་བཙུགས་ཏེ། ཡོ་
རོབ་གླིང་དུ་རོམ་གོང་མའི་རྒྱལ་ཁབ་ཀྱི་ཤན་སྟོབས་ཆེན་པོ་ཞིག་ཆགས་ཡོད་པ་དེ་མེད་
པར་བཟོ་དགོས་སྙམ། ཡོ་རོབ་གླིང་དུ་རོམ་གོང་མའི་ཤན་སྟོབས་མེད་པར་བཟོ་ཐུབ་ན།
སྐབས་འདིའི་ཝེ་ཡེ་ནཱའི་གོང་མ་ཨོ་སི་ཐྲོ་ཡ་ཁོ་ནའི་གོང་མ་མ་ཡིན་པ་ལས། བླ་མེད་རོམ་
གོང་མའི་རྒྱལ་ཁབ་ཀྱི་གོང་མ་ཡིན་པས། ནཱ་ཕོ་ལེན་གྱིས་ཨོ་སི་ཐྲོ་ཡའི་གོང་མའི་སྲས་མོ་
ཆུང་མར་ལེན་པའི་ཆེད་དུ།རང་གི་ཧྥ་རན་སིའི་ཆུང་མ་ཕངས་མེད་དུ་བསྐྱུར།
སྤྱི་ལོ1799ལོར། ནཱ་ཕོ་ལེན་གྱིས་ཧྥ་རན་སིའི་སྲིད་འཛིན་དང་པོའི་གོ་གནས་བཟུང་།
མིང་ལ་སྲིད་འཛིན་དང་པོ་ཟེར་ཡང༌། དོན་དུ་ཧྥ་རན་སིའི་རྒྱལ་པོ་ཡིན་ནོ།།སྤྱི་ལོ1804ལོར།
ནཱ་ཕོ་ལེན་གྱིས་གོང་མ་ཆེན་པོ་ཆཱ་ལེ་མན་ལ་ལད་མོ་བྱས་ནས་ཧྥ་རན་སིའི་གོང་མའི་ཁྲིར་
བསྡད། ཆོས་རྗེ་ཡིས་ཕཱ་རེ་སིར་ནཱ་ཕོ་ལེན་ལ་གོང་མའི་དབུ་རྒྱན་གནང་ནས་དབང་སྐུར་
བའི་མཛད་སྒོ་སྤེལ། མཛད་སྒོའི་དགའ་སྟོན་དུ། ནཱ་ཕོ་ལེན་གྱིས་ཆ་ལེ་མན་ལྟར་ཆོས་རྗེའི་
ལག་ནས་དབུ་རྒྱན་བླངས་ནས་རང་ཉིད་ཀྱིས་མགོར་གོན།སྲས་རོམ་གྱི་རྒྱལ་པོར་བསྐོས།
དེའི་རྗེས་ཀྱི་ལོ་འགའི་རིང་དུ། ནཱ་ཕོ་ལེན་གྱིས་གཡུལ་གྱི་ཁ་ལོ་བསྒྱུར་ནས་རྒྱལ་ཁ་
མང་པོ་བླངས་ཏེ། ཨི་ཐ་ལི་དང་སི་ཕེན་གྱི་མངའ་ཁོངས་ཕལ་ཆེ་བ་དབང་དུ་བསྡུས། ཨོ་སི་
ཐྲེ་ཡ། ཕུ་རཱ་ཞཱ། ཨུ་རུ་སུའི་ནུབ་ཕྱོགས་ཀྱི་ཡོ་རོབ་གླིང་གི་ཆ་ཀུན་ལུང་གིས་བསྒྱུར། ཡིན་ན་
ཡང་། དབྱིན་ཇིའི་རྒྱ་མཚོའི་བདག་དབང་ནི་ནཱ་ཕོ་ལེན་གྱིས་འཕྲོག་མ་ཐུབ། སྤྱི་ལོ1805ལོར།
ཐྲ་ཧྥལ་གྷ་གླིང་སྣེའི་མཚོ་ཁར། དབྱིན་ཇི་དང་ཧྥ་རན་སིའི་མཚོ་དམག་གཡུལ་བསྲེས་ཏེ།
དབྱིན་ཇིའི་མཚོ་དམག་གི་དམག་དཔོན་ནེ་འོལ་སན་གྱིས་ནཱ་ཕོ་ལེན་གྱི་མཚོ་དམག་ཆམ་
ལ་ཕབ། སྤྱི་ལོ1808ལོ་ནས་བཟུང༌། སི་ཕེན་གྱིས་ནཱ་ཕོ་ལེན་ལ་ཕྱིར་རྒོལ་བྱས། ཝ་ལེན་ཐན་
གྱིས་དབྱིན་ཇིའི་དམག་དཔུང་དྲངས་ནས་སི་ཕེན་ལ་འཐབ་རོགས་བྱས་ཏེ། ཧྥ་རན་སིའི་
དམག་མཐའ་དག་སི་ཕེན་ཕྱེད་གླིང་ནས་བྱང་ཕྱོགས་སུ་ཕྱིར་དེད། སྤྱི་ལོ1811ལོར། ནཱ་ཕོ་
ལེན་དང་ཨུ་རུ་སུའི་གོང་མ་གཟར་ཨ་ལི་ཁ་གཟན་དྷ་དང་པོའི་བར་ལ་འཐབ་རྩོད་བྱུང་།
སྤྱི་ལོ1812ལོར། ནཱ་ཕོ་ལེན་གྱིས་ཁྲི་དམག་དྲུག་ཅུ་དྲངས་ནས་ཨུ་རུ་སུ་པར་འཐབས། ཨུ་རུ་
སུ་པས་ཧྥ་རན་སིའི་དམག་ལ་རྒོལ་ལན་ཅི་ཐུབ་སྤྲད་པ་དང་། ཨུ་རུ་སུར་གྲང་ངར་ཆེ་བའི་
རྐྱེན་གྱིས། ནཱ་ཕོ་ལེན་གྱི་དམག་མི་ཕལ་ཆེ་བ་ཨུ་རུ་སུར་བརླགས། དེ་རྗེས་འཇར་མན་དང་
སི་ཝེ་དྷན་གྱིས་ནཱ་ཕོ་ལེན་ལ་ངོ་ལོག་བྱས་ཏེ། ཧྥ་རན་སིར་ཕྱོགས་གཉིས་ནས་རྒོལ་བ་བྱུང་
བས་ཕམ་ཉེས་ཆེན་པོ་བྱུང་། སྤྱི་ལོ1814ལོར། ནཱ་ཕོ་ལེན་གོང་མའི་ཁྲི་ལས་ཕབ་སྟེ་ཨེལ་བྷ་
གླིང་དུ་རྒྱང་ཕུད་བཏང་། སྤྱི་ལོ1815ལོར། ནཱ་ཕོ་ལེན་ཕཱ་རེ་སིར་ཕྱིར་ལོགཁོས་ཡོ་རོབ་གླིང་
གི་མངའ་དབང་ཕྱིར་བསྡུ་དགོས་བསམས་ཀྱང༌། ཝཱ་ཐ་ལོའུའི་ཡུལ་དུ། དབྱིན་ཇི། ཕུ་རཱ་ཞཱ།
བྷེལ་རྗམ་གྱི་མཉམ་འབྲེལ་དམག་གིས་ནཱ་ཕོ་ལེན་གྱི་དམག་དཔུང་ཆམ་ལ་ཕབ། དབྱིན་
ཇིས་ནཱ་ཕོ་ལེན་བཟུང་ནས་སན་ཧེ་ལེ་ནཱ་གླིང་དུ་བཙོན་དུ་བཅུག སྤྱི་ལོ1821ལོར། ནཱ་ཕོ་
ལེན་བཙོན་ཁང་དུ་ཚེ་ལས་འདས།
ཧྥ་རན་སིའི་གསར་བརྗེའི་སྟོབས་ཤུགས་ནས་བྱུང་བའི་ནུས་པ་མཐའ་དག་མཇུག་
མཐར་འདི་ལྟར་ཡོངས་སུ་བརླགས། གསར་བརྗེའི་འཐོར་རླུང་དྲག་པོས་གཏོར་བའི་ཡོ་རོབ་
གླིང་གི་སྤྱི་ཚོགས་ཀྱི་སྒྲིག་གཞི་ཉམས་གསོ་བྱ་བའི་སླད་དུ། འཐབ་འཁྲུག་ལས་རྒྱལ་བའི་
མནའ་འབྲེལ་རྒྱལ་ཁབ་རྣམས་ཝེ་ཡེ་ནཱ་ལ་འཚོགས་ནས་གྲོས་བྱས། འཐབ་འཁྲུག་གིས་ཡོ་
རོབ་གླིང་པ་འ་ཆད་འུ་ཐུག་གི་གནས་སུ་བཅར་རྗེས། གླིང་འདིར་ལོ་བཞི་བཅུའི་རིང་ལ་མི་
མཐུན་པའི་འཐབ་རྩོད་ཞི་ཞིང་།བདེ་བའི་གོ་སྐབས་སླར་ཡང་ཅུང་ཟད་བྱུང་ངོ༌། །

ལེའུ་ང་དྲུག་པ། ཡོ་རོབ་གླིང་གི་བརྟན་པོ་མ་ཡིན་པའི་ཞི་བདེ།

སྤྱི་ལོ1854ལོ་ནས་སྤྱི་ལོ1871ལོའི་བར་ལ། ཡོ་རོབ་གླིང་གི་རྒྱལ་ཁབ་བར་དང་སྤྱི་
ཚོགས་ནང་ཁུལ་དུ་ཞི་བདེ་བརྟན་པོ་ཞིག་ཆགས་མ་ཐུབ། འདི་ལ་རྐྱེན་གཉིས་ཡོད་དེ། རྐྱེན་
དང་པོ་ནི། སྐུ་དྲག་དག་གིས་སྔོན་གྱི་འོས་མིན་ཁྱད་དབང་དེ་སླར་གསོ་བྱ་དགོས་སྙམ་པས།
མི་དམངས་ཀྱི་བསམ་བློ་དང་འཆད་རྩོད་རྩོམ་པའི་རང་དབང་ལ་བཀག་འགོག་ཅི་རིགས་
བྱས། རྐྱེན་གཉིས་པ་ནི། ཝེ་ཡེ་ནཱའི་གྲོས་ཚོགས་སུ། རྒྱལ་ཁབ་སོ་སོའི་ས་མཚམས་ཐག་གཅོད་
བྱས་པ་དྲང་པོ་མ་བྱུང་བས། རྐྱེན་འདིས་ཡོ་རོབ་གླིང་གི་གནས་བབས་སྔར་བས་ཛ་དྲག་ཆེ་
བར་བཏང་།
སི་ཕེན་དུ་ཆོས་ཚོགས་ཀྱི་ཁྲིམས་ཁང་སླར་གསོ་བྱས་ཤིང་། རྒྱལ་པོའི་སྲིད་འཛིན་ལམ་
ལུགས་ཉམས་གསོ་བྱེད་འདོད་ཆེ་བའི་རྟགས་གསལ་པོ་བྱུང༌། སྤྱི་ལོ1808ལོར། ནཱ་ཕོ་ལེན་
གྱིས་སི་ཕེན་གྱི་སྲིད་དབང་རང་གི་ཕུ་བོར་གཏད་པས། ནུབ་ཕྱོགས་རྒྱ་མཚོ་ཆེན་པོའི་ཕ་
རོལ་གྱི་སི་ཕེན་པའི་མི་སེར་སྤེལ་ཡུལ་གྱི་མི་དམངས་ཀྱིས་ཨ་རི་དཔེར་བྱས་ནས། ཡོ་རོབ་
གླིང་གི་བཙན་དབང་ལམ་ལུགས་ལ་ངོ་ལོག་བྱས། ཨ་མེ་རི་ཁ་གླིང་ལྷོ་མའི་ཡུལ་དུ། དམག་
སྤྱི་བྷོ་ལེ་ཝཱ་ཞེས་པ་ཨ་རིའི་རྗོ་རྗི་ཝཱ་ཞེན་ཐོན་དང་གཉིས་སུ་མེད་པ་ཞིག་བྱུང་། འདིས་ཨ་
མེ་རི་ཁ་གླིང་ལྷོ་མའི་མི་དམངས་འགོ་ཁྲིད་ནས་སི་ཕེན་ལ་ངོ་ལོག་བྱས། སི་ཕེན་ལ་ཨ་མེ་
རི་ཁ་གླིང་ལྷོ་མའི་མི་དམངས་ཀྱི་འོས་ལངས་དྲག་གནོན་བྱེད་པའི་ནུས་པ་མ་མཆིས་པས།
འོས་ལངས་བྱུང་བ་ཨ་རིའི་རང་བཙན་དམག་འཁྲུག་ལྟར་ལོ་འགར་རང་དགར་བསྐྱུར་བ་
ལས་ཐབས་མ་རྙེད། ཨོ་སི་ཐེ་ཡས་ཡོ་རོབ་གླིང་གི་རྒྱལ་པོའི་རྒྱལ་ཁབ་དག་གིས་སི་ཕེན་ལ་
འཐབ་རོགས་བྱ་དགོས་ཚུལ་གྱི་གྲོས་བཏོན་ཀྱང་། དབྱིན་ཇི་དང་ཨ་རི་དེར་མ་འཐད། ཨ་
རིའི་སྲིད་འཛིན་མོན་རོའུ་ཞེས་པས་གྲོས་གཞི་དེ་མཐའ་གཅིག་ཏུ་བཀག་སྟེ། ཡོ་རོབ་གླིང་
གི་དབང་ཤེད་ཅན་དག་གིས་སི་ཕེན་དུ་རྒྱལ་པོའི་སྲིད་འཛིན་ལམ་ལུགས་རོ་ལངས་རྒྱག་
པའི་ཇུས་བཤམས་པ་ཆུ་ངན་ལམ་ཞུགས་སུ་འགྲོར་མ་བཅུག
སྤྱི་ལོ1823ལོར། ཨ་རིའི་སྲིད་འཛིན་མོན་རོའུ་ཡིས། ཡོ་རོབ་གླིང་གི་རྒྱལ་ཁབ་རྣམས་
ལས་སའི་གོ་ལའི་ཕྱེད་ནུབ་མཪ་རྒྱ་སྐྱེད་མཁན་ཀུན་ཨ་རིའི་དགྲ་བོ་ཡིན་ཞེས་ཀུན་ལ་གསལ་
བསྒྲགས་བྱས། ཐ་ཚིག་བཙན་པོ་འདིར་ལོ་རྒྱུས་སུ་མོན་རོའུ་རིང་ལུགས་ཟེར། མོན་རོའུ་རིང་
ལུགས་ཀྱིས། ཨ་མེ་རི་ཁ་གླིང་ལས་འདས་པའི་ཕྱི་གླིང་གི་རྒྱལ་ཁབ་ཀྱིས་ཨ་མེ་རི་ཁ་གླིང་དུ་
དབང་བསྒྱུར་མི་ཆོག་པར་གསལ་བསྒྲགས་བྱས་པས། དེ་ནས་ལོ་བརྒྱ་ཙམ་གྱི་རིང་ལ། ཡོ་རོབ་
གླིང་གི་རྒྱལ་ཁབ་དག་གིས་ཨ་མེ་རི་ཁ་གླིང་དུ་ལག་སྲིང་མ་ཕོད་པས། ཨ་མེ་རི་ཁ་གླིང་གི་
སི་ཕེན་གྱི་ཁོངས་གཏོགས་རྒྱལ་ཁབ་གསར་པ་དག་གིས་ཀྱང༌། གོ་སྐབས་དེར་བརྟེན་ཏེ་རང་
ཉིད་མོས་པའི་ལམ་ལུགས་ལྷུར་བླངས་ནས་སྤྱི་ཚོགས་འཕེལ་རྒྱས་བཏང་།
སི་ཕེན་པའི་རང་གི་མི་སེར་སྤེལ་ཡུལ་གྱི་བདག་དབང་ཤོར་ནའང༌། ཡོ་རོབ་གླིང་གི་
མནའ་འབྲེལ་ཆིངས་ཡིག་གི་སྲུང་སྐྱོབ་སྔར་བཞིན་ཡོད་པའི་དབང་གིས་ཡོ་རོབ་གླིང་དུ་
སྔར་ལྟར་བྱ་བ་བྱེད་ཐུབ་པས། སྤྱི་ལོ1823ལོར། སི་ཕེན་དུ་གྱེན་ལོག་བྱུང་བ་ཧྥ་རན་སིས་ཡོ་
རོབ་སྤྱི་འཐུས་ལྷན་ཚོགས་ཀྱི་བཀའ་ལྟར་དྲག་གནོན་བྱས། ནེ་ཕོལ་སིར་འོས་ལངས་བྱུང་བ་
ཨོ་སི་ཐེ་ཡས་དྲག་གནོན་བྱས།
སྤྱི་ལོ1824ལོར། ལོའུ་ཝེ་སི་བཅོ་བརྒྱད་པ་ཚེ་ལས་འདས། ཆལ་སི་བཅུ་པས་རྒྱལ་
སྲིད་བཟུང༌། ཚཱལ་སིས་སྒེར་གཅོད་སྲིད་གཞུང་སླར་གསོ་བྱ་དགོས་བསམས་ཏེ། དཔེ་ཆ་
དཔར་སྐྲུན་བྱེད་དབང་མེད་པ་དང་སློབ་ཆེན་རྣམས་ལ་རང་དབང་མེད་པར་བྱས། སྤྱི་
ལོ1789ལོའི་གསར་བརྗེ་ཆེན་པོར་སྐུ་དྲག་གི་ཁང་པ་བསྲེགས་པ་དང་རྒྱུ་རྫས་གཞུང་བཞེས་
བྱས་པའི་སྐྱིན་ཚབ་ཏུ། ཆལ་སིས་ཧྥ་རན་སིའི་དངུལ་དུང་ཕྱུར་བཅུ་ཐམ་པ་བྱིན་ནས་དེའི་
གྱོང་གུད་བསབས། ཚཱལ་སི་བཅུ་པས་ལུགས་སྲོལ་རྙིང་པ་རོ་ལངས་བྱས་པར་ཕཱ་རེ་སིའི་
གྲོང་ཁྱེར་པ་རྣམས་མ་རངས་པས། སྤྱི་ལོ1830ལོར་ཆ་ལ་སི་བཅུ་པ་ཁྲི་ལས་ཕབ་ནས། དེའི་
ཚབ་ཏུ་ལོའུ་ཝེ་སི་ཧྥེ་ལེ་ཕུ་རྒྱལ་པོར་བསྐོས། ལོའུ་ཝེ་སི་ཧྥེ་ལེ་ཕུ་ནི་འཇིགས་སྐུལ་སྲིད་
དབང་སྐབས་སུ་བསད་པའི་གུང་ཧྥེ་ལེ་ཕུ་ཞེས་པ་དེའི་སྲས་ཡིན། ཧྥ་རན་སིའི་ཐེངས་འདིའི་
གསར་བརྗེ་ལ་དབྱིན་ཇིས་རྒྱབ་སྐྱོར་བྱས་པ་དང༌། ཨོ་སི་ཐྲི་ཡ་དང་འཇར་མན་ཡུལ་དུའང་
རང་དབང་རིང་ལུགས་ཀྱི་ལས་འགུལ་བྱུང་བས། ཡོ་རོབ་གླིང་གི་རྒྱལ་ཁབ་གཞན་དག་ནས་
ཧྥ་རན་སིར་རྒོལ་བ་བྱེད་ཕོད་མཁན་མ་བྱུང༌། ཧྥ་རན་སིས་རྒྱལ་པོའི་ལམ་ལུགས་ཀྱི་རྒྱུན་
བསྐྱངས་ཏེ། ལོའུ་ཝེ་སི་ཧྥེ་ལེ་ཕུ(སྤྱི་ལོ1830ལོ —སྤྱི་ལོ1848ལོ)ཡིས་ལོ་བཅོ་བརྒྱད་རིང་
ལ་ཧྥ་རན་སིའི་རྒྱལ་སྲིད་བཟུང་།
སྐབས་འདིའི་ཡོ་རོབ་གླིང་གི་རྒྱལ་པོ་དག་གི་བསམ་སྦྱོར་ཝེ་ཡེ་ནཱའི་གྲོས་ཚོགས་ཀྱི་ཞི་
བདེའི་འདུམ་ཁྲ་དང་ཕྱིན་ཅི་ལོག་ཏུ་གྱུར་པས། ཡོ་རོབ་གླིང་གི་སྤྱི་ཚོགས་ལ་ཡང་བསྐྱར་ཡམ་
ཡོམ་ཆེན་པོ་བྱུང༌། ཁྱད་པར་ཝེ་ཡེ་ནཱའི་གྲོས་ཚོགས་སུ་ཞུགས་པའི་ཕྱི་འབྲེལ་དཔོན་པོ་དག་
གིས། རྒྱལ་ཁབ་བར་གྱི་ས་མཚམས་ཐག་གཅོད་བྱས་པ་དྲང་པོ་མ་བྱུང་བ་དེས། སྐབས་འདིའི་
སྤྱི་ཚོགས་ལ་ཟིང་ཆ་ཆེན་པོ་བསླངས་ཤིང་འབངས་ལ་བདེ་བའི་གོ་སྐབས་མེད་པར་བྱས།
སྤྱིར་བསམ་བློ་མི་འདྲ་བ། སྐད་རིགས་མི་འདྲ་བ། རིག་གནས་མི་འདྲ་བའི་མི་རིགས་
ཐ་དད་མང་པོའི་བྱ་བ་ལྷན་གཅིག་ཏུ་ཐག་གཅོད་བྱ་རྒྱུ་ནི་ཧ་ཅང་དཀའ། དཀའ་ཁག་
འདིའི་སྟེང་ལ་ཆོས་ལུགས་ཀྱི་འགལ་བ་བྱུང་ནས་བྱ་བ་ཆེས་ཤིན་ཏུ་བསྒྲུབ་པར་དཀའ་བའི་
སྐོབས་སུ་ཚུད་སྐབས། མི་རིགས་དེ་དག་ལ་ཐུན་མོང་གི་ཁེ་ཕན་ཆེན་པོ་ཞིག་མེད་ན། སྐད་
དང་སྲོལ་རྒྱུན་མི་འདྲ་བའི་མི་རིགས་དེ་དག་མཐུན་པར་མི་འགྱུར་རོ། ། དཔེར་ན་སེ་ཝེ་ཙེ་
ལན་དྷ་ནི། མི་རིགས་མི་འདྲ་བ་འགའ་འདུས་ཤིང་ས་གནས་རང་སྐྱོང་བྱེད་པའི་རྒྱལ་ཁབ་
ཅིག་ཡིན་ཡང༌། ཕྱི་དགྲས་བཙན་འཛུལ་བྱས་ཚེ་མི་རིགས་རྣམས་མཐུན་སྒྲིལ་བྱས་ནས།
དགྲ་བོར་རྒོལ་ལན་སྤྲོད་ཐུབ་པ་བྱུང་བ་ལྟ་བུའོ། །ཡང་དཔེར་ན། མཱ་སི་དྷུ་ནེ་ཡར་མི་རིགས་
མི་འདྲ་བ་མང་པོ་ཡོད་ཅིང༌། གྲོང་སྡེ་ཡང་ཐོར་ནས་གནས་པས། ས་གནས་རང་སྐྱོང་མི་
བྱེད་ཐུ་མེད་དུ་གྱུར་པ་ལྟ་བུའོ། ། ཝེ་ཡེ་ནཱའི་གྲོས་ཚོགས་ཀྱི་ཆོད་དོན་ལྟར་བྲིས་པའི་ཡོ་རོབ་
གླིང་གི་སྐབས་འདིའི་ས་བཀྲ་ལ་ཞིབ་པར་བརྟགས་ན། གྲོས་ཚོགས་འདིས་རྒྱལ་ཁབ་སོ་སོའི་
བར་ལ་བསམ་བཞིན་འཁོན་རྩོད་སློང་བཞིན་ཡོད་པ་ལྟ་བུར་མངོན།
ཝེ་ཡེ་ནཱའི་གྲོས་ཚོགས་ཀྱིས་ཧོ་ལན་སྤྱི་མཐུན་རྒྱལ་ཁབ་སིལ་བུར་གཏོར་ཏེ། སྔར་སི་
ཕེན་གྱི་ཁོངས་གཏོགས་ནེ་གཟའ་ལེན་ཙིའི་ཡུལ་གྱི་ཧྥ་རན་སིའི་སྐད་སྨྲ་ཞིང་ཡེ་ཤུའི་ཆོས་
ལུགས་རྙིང་མར་དད་མཁན་དག་དང༌། ཡེ་ཤུའི་ཆོས་ཀྱི་གྲུབ་མཐའ་གསར་མར་དད་པའི་
ཧོ་ལན་པ་གཉིས་འབྲེལ་མེད་ལྷན་གཅིག་ཏུ་བཙན་གྱིས་བཞག་ནས། ནེ་གཟའ་ལེན་ཙིའི་
རྒྱལ་པོའི་རྒྱལ་ཁབ་བཙུགས། ཝེ་ནེ་སི་སྤྱི་མཐུན་རྒྱལ་ཁབ་དང༌། དེ་ནས་ཡུལ་གྱིས་རིང་
དུ་བསྐལ་བའི་གྲོང་ཁྱེར་མེ་ལན་སོགས་ཨི་ཐ་ལི་བྱང་མའི་ཡུལ་གྲུ་ཀུན་འཇར་མན་སྐད་
སྨྲ་བའི་ཨོ་སི་ཐེ་ཡར་བྱིན་ནས་ཨོ་སི་ཤྲེ་ཡས་དབང་བསྒྱུར། གཞན་ཡང་ཨི་ཐ་ལིའི་ཡུལ་
ཕལ་ཆེ་བ་དང་ཧྥ་རན་སིའི་སྐད་སྨྲ་བའི་སེ་ཝོའེ་པ་ལྷན་གཅིག་ཏུ་བསྒྲིལ་ནས་སཱ་དྷི་ནེ་ཡ་
རྒྱལ་པོའི་རྒྱལ་ཁབ་བཙུགས། སྐབས་འདིའི་ཨོ་སི་ཐྲི་ཡ་དང་ཧང་གྷ་རི་ལ། ཁྱེ་ཁ་སེ་ལོ་ཝཱ་
ཁ་པ། སི་ལཱ་ཝུ་ལྷོ་པ། ཧང་གྷ་རི་པ། འཇར་མན་པ། རོ་མེ་ནེ་ཡ་པ་སོགས་མི་རིགས་མང་
པོ་ཡོད་ཅིང༌། མི་རིགས་འདི་དག་ཕན་ཚུན་མ་གཞི་ནས་ཁ་མི་འཆམ་པའི་སྟེང་ལ། ཝེ་ཡེ་
ནཱའི་གྲོས་ཚོགས་ཀྱིས་ཨི་ཐ་ལི་པ་དེའི་གྲས་སུ་བསྲེས་པས། མི་རིགས་དུ་མ་འདུས་པའི་རྒྱལ་
ཁབ་འདི་འགད་ཉེན་ཤིན་ཏུ་ཆེ་བའི་མེ་རྫས་ཀྱི་ཕུང་པོ་ལྟ་བུར་གྱུར། སྤྱི་ལོ1772ལོ་ནས་
སྤྱི་ལོ1793ལོའི་བར། ཨོ་སི་ཐེ་ཡ། ཨུ་རུ་སུ། ཕུ་རཱ་ཞཱ་སྟེ་རྒྱལ་ཁབ་གསུམ་གྱིས་ཕོ་ལན་བགོ་
བཤའ་ལན་གསུམ་བྱས་རྗེས། ཡེ་ཤུའི་ཆོས་ལུགས་རྙིང་མར་དད་ཅིང་སྤྱི་མཐུན་གྱི་བསམ་བློ་
མངའ་བའི་ཕོ་ལན་པ་དག་ལས། མང་པོ་ཞིག་ཨུ་རུ་སུའི་གོང་མ་གཟར་ཞེས་པ་གྷི་རེ་སིའི་
དངོས་བརྒྱུད་པའི་གྲུབ་མཐའ་འཛིན་པ་འདིའི་མངའ་རིས་སུ་གྱུར་ཅིང༌། ཕོ་ལན་གྱི་ཡུལ་
གྲུ་གཙོ་བོ་འགའ་ཞིག་གྲུབ་མཐའ་གསར་མར་དད་པའི་ཕུ་རཱ་ཞཱས་མངའ་འོག་ཏུ་བཅུག
གཞན་ཡང་ཝེ་ཡེ་ནཱའི་གྲོས་ཚོགས་ཀྱི་ཆོད་དོན་ལྟར། ཧྥེན་ལན་ནི་ཨུ་རུ་སུས་མངའ་འོག་ཏུ་
བསྡུས་པ་དང་། མི་རིགས་ཤིན་ཏུ་ཐ་དད་དུ་གྱུར་པའི་ནོ་ཝེ་དང་སི་ཝེ་དྷན་ཡང་རྒྱལ་ཁབ་
གཅིག་ཏུ་བསྒྲིལ་ནས་རྒྱལ་པོ་གཅིག་གི་ལུང་གིས་བསྒྱུར། སྐབས་འདིའི་གནས་བབས་ལ་
བརྟགས་ན། འཇར་མན་ལ་ཉེན་ཁ་ཤིན་ཏུ་ཆེ་བར་མཐོང༌། འཇར་མན་མཐུན་འབྲེལ་རྒྱལ་
ཁབ་ཀྱི་ཁོངས་སུ་གནས་པའི་ས་ཆ་འགའ་ཞིག་ཨོ་སི་ཐྲོ་ཡ་དང་ཕུ་རཱ་ཞཱས་དབང་བསྒྱུར་
ཅིང༌། འཇར་མན་གྱི་མངའ་འོག་གི་ས་ཆ་ཁག་ཅིག་རྒྱལ་ཁམས་ཀྱི་ཕྱི་ལོགས་སུ་གནས། དྷན་
མཱ་ཁའི་ཧོལ་སི་ཏན་ཡུལ་ལ་འཇར་མན་སྐད་བཤད་ས་འགའ་ཡོད་པ་དག་འཇར་མན་
མཐུན་འབྲེལ་རྒྱལ་ཁབ་ཀྱི་ཁོངས་སུ་ཞུགས། ནེ་གཟའ་ལེན་ཙིའི་རྒྱལ་པོའི་མངའ་རིས་ཀྱི་ལ་
ཁ་སན་བྷ་གྷའི་ཡུལ་མི་མང་པོས་ཧྥ་རན་སིའི་སྐད་སྨྲ་ཡང་། འདི་དག་འཇར་མན་མཐུན་
འབྲེལ་རྒྱལ་ཁབ་ཀྱི་ཁོངས་སུ་བསྡུས།
གལ་སྲིད་འཇར་མན་སྐད་སྨྲ་ཞིང་འཇར་མན་གྱི་རིག་གནས་ལ་དུང་བའི་འཇར་
མན་པ། ཨི་ཐ་ལིའི་སྐད་སྨྲ་ཞིང་ཨི་ཐ་ལིའི་རིག་གནས་ལ་དུང་བའི་ཨི་ཐ་ལི་པ། ཕོ་ལན་སྐད་
སྨྲ་ཞིང་ཕོ་ལན་གྱི་རིག་གནས་ལ་དུང་བའི་ཕོ་ལན་པ་རྣམས་སྐད་རིགས་ལྟར་བྱས་ནས་
རྒྱལ་ཁབ་བཙུགས་ཏེ།ཁོ་ཚོར་རང་ཁོངས་རང་བདག་བྱར་བཅུག་ན། མི་རིགས་རང་ལ་ཕན་
ཐོགས་ཆེ་བ་མ་ཟད་མི་རིགས་གཞན་ལའང་ཕན་ཐོགས་ཆེ་མོད། འོན་ཀྱང་ཝེ་ཡེ་ནཱའི་གྲོས་
ཚོགས་ཀྱིས་འདི་ལ་བསམ་བློ་མ་བཏང་བར་སྣང་། སྐབས་འདིར་འཇར་མན་དུ། “འཇར་
སྐད་བཤད་པའི་ཡུལ་དེ། །འཇར་པའི་མེས་རྒྱལ་ལོས་ཡིན།།” ཞེས་པའི་གཞས་ཀྱང་བྱུང་
བར་ཁག་ཅི་ཡོད།
སྤྱི་ལོ1830ལོར། བྷེལ་རྗམ་པ་ཧྥ་རན་སའི་གསར་བརྗེས་ཀུན་ནས་བསླངས་ཏེ། ནེ་
གཟའ་ལེན་ཙིའི་རྒྱལ་པོར་ངོ་རྒོལ་བྱས་ནས་དེའི་མངའ་འོག་ནས་རང་བཙན་བྱེད་པའི་
ཐབས་བྱས། ཡོ་རོབ་གླིང་གི་རྒྱལ་ཁབ་དབང་ཤེད་ཅན་རྣམས། བྷེལ་རྗམ་གྱིས་སྤྱི་མཐུན་
རྒྱལ་ཁབ་འཛུགས་པ་དང་ཧྥ་རན་སིས་བྷེལ་རྗམ་མངའ་འོག་ཏུ་བསྡུ་བར་སྐྲག་སྟེ། ཅི་
མགྱོགས་གང་མགྱོགས་ཀྱིས་དྲག་གནོན་བྱས་ཤིང་ཟིང་ཆ་འཇགས་ཐབས་བྱས་ནས། སཱ་ཁ་
སེ་ཁོ་བྷག་གྷོ་ཐ་ཞེས་པའི་རྒྱལ་རབས་ཀྱི་ལེའོ་ཕོལ་དྷ་དང་པོ་བྷེལ་རྗམ་གྱི་རྒྱལ་པོར་
བསྐོས། ལོ་འདིར་ཨི་ཐ་ལི་དང་འཇར་མན་ལའང་འོས་ལངས་བྱུང་ཡང་ལམ་ལྷོངས་མ་
བྱུང༌། ཨུ་རུ་སུའི་མངའ་འོག་གི་ཕོ་ལན་པས། ནེ་ཁོ་ལཱ་སེ་དང་པོའི་མངའ་འོག་ནས་རང་
བཙན་བྱ་དགོས་བསམས་ནས་གྱེན་ལོག་བྱས། ཕོ་ལན་སྤྱི་མཐུན་སྲིད་གཞུང་གིས་ཝོ་སོའི་
ཡུལ་དུ་ལོ་གཅིག་ལ་འཐབས་ཀྱང་། མཐར་ཨུ་རུ་སུའི་གོང་མ་གཟར་གྱིས་སྦྱོར་བ་གདུག་
རྩུབ་ཆེན་པོས་དྲག་གནོན་བྱས། དེ་ནས་བཟུང་། ཕོ་ལན་དུ་ཕོ་ལན་སྐད་བཤད་མི་ཆོག་པར་
བྱས་ཤིང༌། རོམ་གྱི་ཡེ་ཤུའི་ཆོས་ལུགས་རྙིང་མའི་གྲུབ་མཐའ་བཀག་ནས། དེའི་ཚབ་ཏུ་གྷི་རེ་
སིའི་དངོས་བརྒྱུད་པའི་གྲུབ་མཐའ་སྤེལ།
སྤྱི་ལོ1821ལོར། ཏུ་རུ་ཁ་པས་དབང་སྒྱུར་བཞིན་པའི་གྷི་རེ་སི་པས་གྱེན་ལོག་བྱས། མི་
རིགས་འདི་གཉིས་ལོ་དྲུག་རིང་ལ་འཐབས་ཀྱང་། ཡོ་རོབ་གླིང་དུ་འདི་ལ་དོ་སྣང་བྱེད་པའི་
རྒྱལ་ཁབ་གཅིག་ཀྱང་མ་བྱུང་། ཡོ་རོབ་གླིང་གི་རྒྱལ་པོ་རྣམས་ཀྱིས་རྒྱལ་ཁབ་འདི་གཉིས་
འཐབ་འཁྲུག་བྱས་པར་ལྟད་མོར་བལྟས་ནས་ཁ་ཡ་མི་བྱེད་པའི་རྣམ་འགྱུར་ལ། ཡོ་རོབ་
གླིང་གི་མིའི་རང་དབང་བརྩོན་ལེན་བྱེད་མཁན་རྣམས་མ་རངས་ཏེ། རྒྱལ་ཁབ་སོ་སོའི་
དང་ལེན་པ་མང་པོ་གྷི་རེ་སིར་ར་མདར་སོང་ནས། གྷི་རེ་སིའི་གྱེན་ལོག་པ་དང་དཔུང་བ་
མཉམ་གཤིབ་ཀྱིས་ཏུ་རུ་ཁ་པར་ཕྱི་རྒོལ་བྱས་པས། མཐར་ཨུ་རུ་སུ་དང་དབྱིན་ཇི་དང་ཧྥ་
རན་སི་རྣམས་ཀྱིས་ཀྱང་མཉམ་འབྲེལ་བྱས་ནས་ཏུ་རུ་ཁ་པར་མི་འཐབ་རང་དབང་མེད་
པར་གྱུར། སྤྱི་ལོ1827ལོར། ནཱ་ཝ་རེས་ནོ་མཚོ་ཁུག་ཏུ། དབྱིན་ཧྥ་མཉམ་འབྲེལ་མཚོ་དམག་
དང་ཏུ་རུ་ཁའི་མཚོ་དམག་གཡུལ་སྤྲད་དེ། ཏུ་རུ་ཁ་པ་རབ་ཏུ་ཕམ། དེ་དང་ཆབས་ཅིག་ཨུ་
རུ་སུས་གླགས་རྙེད་ནས་ཏུ་རུ་ཁར་དཔུང་དྲངས། སྤྱི་ལོ1839ལོར་ཨེ་དྷ་རེ་ནོ་ཕོལ་འདུམ་ཁྲ་
བཞག་སྟེ། གྷི་རེ་སི་པར་རང་བཙན་ཐོབ། འོན་ཀྱང་འདུམ་ཁྲ་འདིས་གྷི་རེ་སིའི་སྤྱི་མཐུན་གྱི་
གནའ་སྲོལ་དེ་སླར་གསོ་བྱེད་མི་ཆོག་པར་བྱས། ཡོ་རོབ་གླིང་གི་རྒྱལ་ཁབ་དབང་ཤེད་ཅན་
དག་གིས། འཇར་མན་པ་ཨོ་ཐོ་ཞེས་པ་གྷི་རེ་སིའི་རྒྱལ་པོར་བསྐོས། དེ་མིན་ས་བྷི་ཡ( སྔར་
ཡུ་གྷོ་སི་ལཱ་ཝུའི་ས་ཆ་ཞིག)དང་ཆུ་བོ་དྷེ་ནེབ་རྒྱུད་ཀྱི་ཞིང་ཆེན་རྣམས(དེང་སང་གི་རོ་
མེ་ནེ་ཡ) ལ་ཡེ་ཤུའི་ཆོས་ལ་དད་མཁན་ཞིག་སྤྱི་ཁྱབ་དཔོན་པོར་བསྐོས།ཏུ་རུ་ཁ་པ་དག་
ད་དུང་ཡང་གྷི་རེ་སིའི་རྒྱལ་ཁམས་སུ་གནས་པས། ཏུ་རུ་ཁ་པ་ཡུལ་འདི་ནས་སྐྲོད་འདོད་ན།
དེའི་ཆེད་དུ་ད་དུང་མི་གྲངས་མེད་པ་འཆི་དགོས་པ་གདོན་མི་ཟའོ། །

ལེའུ་ང་བདུན་པ། ཚན་རིག་སྔར་ལས་དར་རྒྱས་བྱུང་ཚུལ།

དུས་རབས་བཅུ་བདུན་པ་ནས་བཅུ་དགུ་པའི་དུས་འགོར། ཡོ་རོབ་གླིང་གི་རྒྱལ་ཁབ་
དབང་ཤེད་ཅན་དང་རྒྱལ་ཕྲན་བར་ལ་འཐབ་རྩོད་ཟམ་མ་ཆད་པ་བྱུང་། སྤྱི་ལོ1815ལོར་
བཞག་པའི 《ཝེ་ཡེ་ནཱའི་འདུམ་ཁྲ》 དང་དེའི་ལྷན་ཐབས་ཀྱིས། རིམ་གྱིས་སྤྱི་ལོ1645ལོར་
བཞག་པའི《 ཝེ་སེ་ཐ་ཧྥེ་ལི་ཡའི་འདུམ་ཁྲ》ཡི་ཚབ་བྱས། རྒྱ་མཚོ་ཆེན་པོའི་ཕ་རོལ་ཏུ་
བགྲོད་ཐུབ་པའི་གྲུ་བོ་ཆེ་དག་གིས། ཡོ་རོབ་གླིང་གི་རིག་གནས་འཛམ་གླིང་གི་ཡུལ་གྲུ་
མཐའ་དག་ལ་སྤེལ། མིའི་རིགས་ཀྱིས་རྟོགས་པའི་ཤེས་བྱ་སྔར་ལས་མང་བར་ཕྱིན་པས། ཡོ་
རོབ་གླིང་གི་རྒྱལ་ཁབ་དང་ཡོབ་གླིང་གི་རིགས་སུ་གྱུར་པའི་རྒྱལ་ཁབ་དག་གིས། འཇིག་
རྟེན་འདིར་སྔར་ལས་རྒྱུས་ཆེ་བར་གྱུར། འོན་ཀྱང་ཤེས་བྱ་འཕེལ་རྒྱས་བྱུང་བ་ནི་ཆབ་སྲིད་
དང་འབྲེལ་བ་མ་བྱུང༌།
དུས་རབས་བཅུ་བདུན་པ་ནས་བཅོ་བརྒྱད་པར། ཤེས་བྱ་འཕེལ་རྒྱས་བྱུང་བ་དེས་
ཆབ་སྲིད་ལ་ཐད་ཀར་འཕོ་འགྱུར་གཏོང་མ་ཐུབ་ཅིང༌། མིའི་བསམ་བློ་ལའང་ནུས་པ་ཆེན་
པོ་མ་ཐོན། དུས་རབས་བཅུ་དགུ་པའི་མཇུག་ཙམ་ལས། ཡུལ་གྲུ་ཁ་ཤས་ཀྱི་སྐྱེ་བོ་བློ་རང་
ཚུགས་ཅན་དང་འབྱོར་པ་ཅན་ཉུང་ཤས་ལ། ཤེས་བྱ་འཕེལ་རྒྱས་བྱུང་བའི་ནུས་པ་རིམ་གྱིས་
ཐོན། དབྱིན་ཇིར་མི་དྲག་འབྱོར་ལྡན་རྣམས་མེད་ན། གྷི་རེ་སིའི་ཚན་རིག་སླར་གསོ་བྱས་
ནས་ཡོ་རོབ་གླིང་དུ་སྤེལ་མི་ནུས། དུས་འདིའི་སྐབས་སུ། སློབ་གླིང་དག་གིས་ཚན་རིག་དང་
མཚན་ཉིད་རིག་པ་འཕེལ་རྒྱས་འགྲོ་བར་ནུས་པ་བཏོན་ཀྱང་། སློབ་གླིང་གི་ནུས་པ་ནི་གཙོ་
བོ་མིན། སྐབས་འདིར་རང་ཚུགས་ཀྱི་བསམ་བློ་ཁྱད་པར་བ་ཞིག་གིས་སྐུལ་འདེད་བྱེད་མ་
ཐུབ་ན། ཞིབ་འཇུག་གི་བྱ་བ་ནི་སྤེལ་ཤིན་ཏུ་དཀའ། རྒྱུ་མཚན་ནི་ཚན་རིག་ཞིབ་འཇུག་ནི་
གཙོ་བོར་རོགས་དངུལ་བྱིན་ནས་བསྒྲུབ་དགོས་ཀྱང་། རོགས་དངུལ་བྱིན་ནས་ཞིབ་འཇུག་
བྱས་པ་ནི་འཆིང་རྒྱ་དང་རྙིང་ཞེན་ལས་འདའ་མི་ཐུབ་པས། གསར་གཏོད་བྱ་བར་རྒྱབ་སྐྱོར་
དང་སྐུལ་འདེད་ཆེན་པོ་བྱེད་མི་ཐུབ་པའི་ཕྱིར་རོ།།
སྤྱི་ལོ1662ལོར། ལན་དྷན་དུ་རང་བྱུང་ཚན་རིག་སྐུལ་སྤེལ་ཚོགས་པ་བཙུགས། ཚོགས་
པ་འདིས་སྔར་བྷེ་ཁེན་གྱིས་གསུངས་པའི་ནུབ་ཕྱོགས་རྒྱ་མཚོ་ཆེན་པོའི་ཕུགས་འདུན་དེ་
མངོན་འགྱུར་ཡོང་བར་འབད་འབུངས་ཆེན་པོ་བྱས། དུས་རབས་བཅོ་བརྒྱད་པར། དངོས་
ལུགས་རིག་པར་དངོས་པོ་དང་འགུལ་སྐྱོད་ཀྱི་གོ་དོན་ལ་འགྲེལ་བཤད་ཤིན་ཏུ་གསལ་པོ་
བྱུང་ཞིང་། གྲངས་རིག་ལའང་ཡར་རྒྱས་ཆེན་པོ་བྱུང་། ཕྲ་མཐོང་ཤེལ་དང་རྒྱང་ཤེལ་སོགས་
འོད་རིག་གི་ཡོ་ཆས་གསར་པ་དར། འབྱུང་ཁམས་ཀྱི་རིགས་འབྱེད་སྟངས་ཀྱི་དབྱེ་སྒོ་གསར་
པ་བྱུང་། བཤའ་བཅོས་རིག་པར་ཞིབ་འཇུག་བྱ་བར་མཐོང་ཆེན་བྱས། མིའི་རིགས་ཀྱིས་
སྐབས་འདི་ནས་བྲག་ལ་བརྟགས་ཤིང་དཔྱད་ནས་ལོ་རྒྱུས་ལ་ཞིབ་འཇུག་བྱེད་པའི་འགོ་
བརྩམས། བྲག་ལ་རྟོག་དཔྱོད་བྱས་ནས་ལོ་རྒྱུས་ཞིབ་འཇུག་བྱེད་ཐབས་ནི། ཐོག་མར་ཨ་རེ་
སི་ཐོ་ཐོལ་གྱིས་གསུངས་ཤིང་། བར་དུ་རེའོ་ནཱ་དྷོ་དྷཱ་ཝེན་ཆིས་ཀྱིས་ཚོད་ལྟ་བྱས་པའི་ས་
གཤིས་རིག་པའི་ཞིབ་འཇུག་བྱེད་ཐབས་ཤིག་ཡིན།
དངོས་ལུགས་རིག་པ་དར་བས་ལྕགས་རིགས་བཙོ་སྦྱང་གི་ལས་ཀ་འཕེལ་རྒྱས་ཆེན་
པོ་བྱུང་། ལྕགས་རིགས་བཙོ་སྦྱང་ལག་རྩལ་ཡར་རྒྱས་བྱུང་བས། ལྕགས་ཆ་དང་རྒྱུ་ཆ་གཞན་
དག་འབེལ་པོ་བཟོ་ཐུབ་པར་གྱུར་ཅིང་། ཉེ་བར་སྤྱོད་པའི་ཡོ་བྱད་གསར་པ་མང་པོ་བཟོ་
ཐུབ་པ་བྱུང་། དེ་དང་མཉམ་དུ་འཕྲུལ་ཆས་རྣམ་པ་སྣ་ཚོགས་བསྐྲུན་ནས་བཟོ་ལས་གསར་
བརྗེ་བྱུང་།
སྤྱི་ལོ1804ལོར། ཐེ་ཝེ་སེ་ཁ་ཞེས་པས་ཝཱ་ཐའི་རླངས་པའི་འཕྲུལ་འཁོར་གྱིས་མེ་འཁོར་
འདྲེན་བྱེད་ཀྱི་འཕྲུལ་འཁོར་བཟོས། དེ་ནི་འཛམ་གླིང་དུ་མེ་འཁོར་འདྲེན་བྱེད་འཕྲུལ་འཁོར་
གྱི་ཐོག་མ་ཡིན། སྤྱི་ལོ1825ལོར། ཡུལ་དྷཱ་ལེན་ཐོན་དང་སི་ཏའོ་ཁ་ཐོན་བར་དུ། འཛམ་གླིང་
གི་ལྕགས་ལམ་གྱི་ཐོག་མ་གྲུབ་ནས་མེ་འཁོར་ཤར་བགྲོད་བྱེད་ཐུབ་པ་བྱུང་། སི་ཏིས་ཝེན་
སེན་གྱིས་མེ་འཁོར་འདྲེན་བྱེད་ཀྱི་འཕྲུལ་འཁོར་འཕུར་མདའ་ཞེས་པ་བཟོས་ཏེ། ལྕགས་ལམ་
དུ་འཁོར་སྒྲོམ་ཏུན་བཅུ་གསུམ་ཅན་འདྲེན་བཞིན་ཆུ་ཚོད་རེར་སྤྱི་ལེ་བདུན་ཅུ་རྒྱུག་ཐུབ་
པ་བྱུང་། སྤྱི་ལོ1830ལོ་ནས་ལྕགས་ལམ་དར་ཏེ། དུས་རབས་བཅུ་དགུ་པའི་དུས་དཀྱིལ་དུ།
ལྕགས་ལམ་གྱི་དྲ་བ་ཡོ་རོབ་གླིང་མཐའ་དབུས་མེད་པར་ཁྱབ།
མིའི་རིགས་ཀྱི་འཚོ་བ་དང་ཡེ་ནས་འབྲལ་ཐབས་མེད་པའི་སྐམ་སའི་སྐྱེལ་འདྲེན་བྱེད་
ཐབས་ནི། སྐབས་འདིར་བང་ཤིན་ཏུ་མྱུར་བར་བྱུང༌། སྔར་ནཱ་ཕོ་ལེན་གྱི་དམག་དཔུང་ཨུ་རུ་
སུའི་གཡུལ་ངོར་རབ་ཏུ་ཕམ་སྟེ། ཝེ་འོལ་ནཱ་ནས་ཕཱ་རེ་སིར་ཕྱིར་འབྲོ་སྐབས་སྤྱི་ལེ2250ལ་ཆུ་
ཚོད312འགོར། ནཱ་ཕོ་ལེན་གྱིས་དཔུང་མྱུར་བར་བགྲོད་པར་ཐབས་སྣ་ཚོགས་དྲན་ཡང་། ཆུ་
ཚོད་རེར་ཆ་སྙོམས་ཀྱིས་སྤྱི་ལེ་བརྒྱད་ཙམ་ལས་འགྲོ་མ་ཐུབ། གལ་སྲིད་ཡུལ་སྐོར་པ་དཀྱུས་
མ་ཞིག་ལམ་འདི་འདྲ་བརྒྱུད་ནས་སོང་ན། དུས་ཚོད་འདིའི་ལྡབ་གཉིས་འགོར་བ་གདོན་མི་
ཟའོ། །ནཱ་ཕོ་ལེན་གྱི་སྐབས་ཀྱི་འགྲོས་ཀྱི་མྱུར་ཚད་ནི། སྤྱི་ལོའི་སྔོན་གྱི་དུས་རབས་དང་པོར་
རོམ་ནས་གྷོལ་ཡུལ་དུ་བགྲོད་པའི་འགྲོས་མགྱོགས་ཤོས་དང་ཕལ་ཆེར་འདྲ། ལྕགས་ལམ་
བྱུང་རྗེས་ཡུལ་དེ་གཉིས་བར་འགྲོ་བར་ཆུ་ཚོད་བཞི་བཅུ་ཞེ་བརྒྱད་ཙམ་ལས་མི་དགོས་
པས། འགྲོས་སྔར་ལས་ཤིན་ཏུ་མྱུར་བར་གྱུར་ཏོ། ། ཡོ་རོབ་གླིང་གི་གྲོང་ཁྱེར་གཙོ་བོའི་བར་དུ་
འགྲོ་བའི་དུས་ཡུན་ནི། ལྕགས་ལམ་བྱུང་བས་སྔར་གྱི་བརྒྱ་ཆའི་དགུ་བཅུ་ཙམ་ཐུང་བར་བྱས།
སྔར་སྲིད་གཞུང་གཅིག་གིས་དབང་བསྒྱུར་ནུས་པའི་མངའ་ཁོངས་དེ་ལྡབ་བཅུ་ཡིས་རྒྱ་ཆེ་
བར་བཏང་། ལྕགས་ལམ་གྱི་ཡོན་ཏན་འདི་ལྟར་ཆེ་མོད། འོན་ཀྱང་སྐབས་འདིའི་ཡོ་རོབ་
གླིང་གི་རྒྱལ་ཁབ་བར་གྱི་ས་མཚམས་ནི། སྔར་གྱི་རྟ་དང་རྒྱ་ལམ་བསྟེན་པའི་སྐབས་སུ་ཕྱེ་
བ་ཡིན་པས། ལྕགས་ལམ་གྱི་དགེ་མཚན་ཡོངས་སུ་མངོན་དུ་བྱེད་ཐུབ་མིན་ནི། ཡོ་རོབ་གླིང་
པ་རང་ཉིད་ཀྱིས་འབད་པ་བྱེད་ཐུབ་མིན་ལ་རག་ལས། ཨ་མེ་རི་ཁ་གླིང་དུ་ལྕགས་ལམ་གྱི་
དགེ་མཚན་ཆེན་པོ་ཐོན། ཨ་རིས་ནུབ་ཕྱོགས་སུ་རྒྱ་སྐྱེད་བྱེད་སྐབས།ཨ་རིའི་མཐའ་མཚམས་
དག་ནས་ཝཱ་ཞེན་ཐོན་ལ་ཐག་ཤིན་ཏུ་རིང་ཡང་། ལྕགས་ལམ་ལ་བརྟེན་ནས་མི་རྣམས་ཟླ་
ལམ་ཉིན་གཅོད་ཀྱིས་ཝཱ་ཞེན་ཐོན་དུ་སླེབས་ཐུབ་པས། ལྕགས་ལམ་གྱིས་བེད་ཆེན་པོ་ཆོད།
ལྕགས་ལམ་མེད་ན་ཨ་རིའི་རྒྱལ་ཁམས་ཆེན་པོ་འདི་གོང་བུ་གཅིག་ཏུ་བསྒྲིལ་དཀའོ། །
རླངས་གྲུ་ནི་རླངས་ཤུགས་འཕྲུལ་འཁོར་ལས་བྱུང་བ་ཅུང་སྔ། སྤྱི་ལོ1802ལོར། ཞཱ་ལ་
ཐ་དྷན་དྷ་སེ་ཞེས་པའི་རླངས་གྲུའི་ཐོག་མ་བཟོ་གྲུབ་བྱུང་ནས། གཙང་པོ་ཁ་ལའེ་དྷ་ཞེས་
པར་བགྲོད་ཐུབ་པ་བྱུང༌། སྤྱི་ལོ1807ལོར། ཨ་རི་པ་ཧྥོལ་ཐན་གྱིས་རླངས་གྲུ་ཁ་ལེ་མོན་ཐ་
ཞེས་པར་ཁ་ལོ་བསྒྱུར་ནས། ནེའུ་ཡོག་བྱང་ཕྱོགས་ཀྱི་ཆུ་བོ་ཧ་དྷ་སེན་ལ་སྐྱོད་ཐུབ་པ་བྱུང༌།
རླངས་གྲུ་འདིའི་སྒུལ་བྱེད་འཕྲུལ་འཁོར་ནི་དབྱིན་ཇི་པས་བཟོས་པ་ཡིན། ཨ་རི་པས་རླངས་
གྲུ་རྒྱ་བྱ་ཞེས་པ་བཟོས་པ་ནེའུ་ཡོག ( ཧོ་བྷོ་ཁེན)ནས་ཆས་ཏེ་ཧྥེ་ལ་དྷེལ་ཧྥེ་ཡ་ལ་སླེབས།
རླངས་གྲུ་འདི་རྒྱ་མཚོར་བགྲོད་ཐུབ་པའི་རླངས་གྲུའི་ཐོག་མ་ཡིན། སྤྱི་ལོ1819ལོར། ཨ་རིའི་
རླངས་གྲུ( གཡོར་མོའང་ཡོད) ས་ཝ་ནཱ་ཞེས་པ་ནུབ་ཕྱོགས་རྒྱ་མཚོ་ཆེན་པོའི་ཕ་རོལ་ཏུ་
ཕྱིན། གོང་སྨོས་རླངས་གྲུ་རྣམས་འཁོར་ལོ་ཅན་གྱི་འཁོར་གྲུ་ཤ་སྟག་ཡིན། འཁོར་གྲུའི་གཡས་
གཡོན་དུ་སྐྱ་བའི་འཁོར་ལོ་ཡོད། འཁོར་གྲུ་གློ་འཁོར་ཅན་ནི་རྒྱ་མཚོ་ཆེན་པོར་བགྲོད་ཚེ།
མཚོ་རླབས་ཀྱིས་སྐྱ་བའི་འཁོར་ལོ་བཅག་ནས་འགྲོ་མ་ཐུབ་པས། འཁོར་གྲུ་གློ་འཁོར་ཅན་
རྣམས་རྒྱ་མཚོ་ཆེན་པོར་བགྲོད་མ་ཐུབ། རླངས་གྲུ་འཕུལ་བྱེད་ཀྱི་འཁྱིལ་འཁོར་ནི་བཟོ་ཁག་
པོར་ཡོད་པས། རླངས་གྲུ་འཁྱིལ་འཁོར་ཅན་བྱུང་བ་འཕྱི། དུས་རབས་བཅུ་དགུ་པའི་དུས་
དཀྱིལ་ཙམ་དུ། རླངས་གྲུའི་ཐེག་ཚད་ནི་གཡོར་གྲུའི་ཐེག་ཚད་ཡན་ལ་ཕྱིན་པས། རྒྱ་མཚོའི་
སྐྱེལ་འདྲེན་ལས་ཀ་ཤིན་ཏུ་འཕེལ། འཁོར་གྲུ་རྣམས་རྒྱ་མཚོའི་ཕ་རོལ་ཏུ་བགྲོད་ཡུན་གྱི་
དུས་ཚོད་ཀྱང་སྔོན་དཔག་བྱེད་ཐུབ་པ་བྱུང༌། སྔར་ནུབ་ཕྱོགས་རྒྱ་མཚོ་ཆེན་པོའི་ཕ་རོལ་ཏུ་
བགྲོད་པར་སྐབས་རེཪ་གཟའ་འཁོར་འགའ་རེ་འགོར་བ་དང་། སྐབས་རེར་ཟླ་བ་འགའ་རེ་
འགོར་ཞིང་ཉེན་ཁའང་ཤིན་ཏུ་ཆེ་ཡང༌། སྐབས་འདིར་རྒྱ་མཚོར་བགྲོད་ཡུན་ཤིན་ཏུ་ཐུང་
བར་སོང༌། སྤྱི་ལོ1910ལོར། རླངས་གྲུ་མགྱོགས་ཤོས་ཤིག་རྒྱ་མཚོ་འདིའི་ཕ་རོལ་ཏུ་བགྲོད་
པར་ཉིན་ལྔ་ལས་མི་འགོར་ཞིང་། ཕ་རོལ་ཏུ་སླེབས་པའི་དུས་ཚོད་ཀྱང་ནོར་འཛོལ་མེད་
པར་སྔོན་དཔག་བྱས་ནས་སྔོན་བརྡ་གཏོང་ཐུབ།
རླངས་པའི་འཕྲུལ་འཁོར་གྱི་དགེ་མཚན་དཔག་ཏུ་མེད་པའི་ནུས་མཐུ་ལས། སྐམ་
རླན་གཉིས་ཆའི་སྐྱེལ་འདྲེན་ལས་ཀ་འཕེལ་རྒྱས་ཆེན་པོ་བྱུང་བའི་དུས་མཚུངས་སུ། ཧྥ་རཱ་
དྷེ། ཝོལ་ཐཱ། གྷལ་ཝཱ་ནེ་སོགས་ཀྱིས་གློག་ལ་ཞིབ་འཇུག་བྱས་པར་དཔྱད་འབྲས་མི་དམན་
པ་ཐོབ་སྟེ། གློག་གི་དགེ་མཚན་གྱིས་འགྲོ་བ་མིའི་རིགས་ཀྱི་འཚོ་བ་ཤིན་ཏུ་སྟབས་བདེ་
པོར་བཟོས། སྤྱི་ལོ1835ལོར་གློག་འཕྲིན་བྱུང༌། སྤྱི་ལོ1851ལོར་དབྱིན་ཇི་ནས་ཧྥ་རན་སི་
ལ་རྒྱ་མཚོའི་གཏིང་བརྒྱུད་ནས་གློག་སྐུད་འཐེན་ཐུབ་པ་བྱུང༌། དེ་ནས་མི་རིང་བར་གློག་
འཕྲིན་དར། སྔར་ཡུལ་གཅིག་ནས་གཅིག་ལ་འཕྲིན་ཡིག་བསྐུར་ན་ཉིན་མང་པོར་འགོར་
ཡང༌། སྐབས་འདིར་འཛམ་གླིང་གི་ཡུལ་གྲུ་ཕན་ཚུན་ལ་ཆ་འཕྲིན་སྐད་ཅིག་ཉིད་ལ་འབྱོར་
ཐུབ་པ་བྱུང༌།
དུས་རབས་བཅུ་དགུ་པའི་དུས་དཀྱིལ་དུ། མེ་འཁོར་དང་གློག་འཕྲིན་ནི་ཤིན་ཏུ་ཡ་
མཚན་དུ་རྩི་ཡང༌། མིའི་རིགས་ཀྱིས་གསར་གཏོད་བྱས་རིགས་སྤྱིའི་དབང་དུ་བྱས་ན། དེ་
དག་ནི་ད་དུང་ཐོག་མར་བྱུང་བའི་ཞིབ་འཇུག་གྲུབ་འབྲས་ཡིན་པས། ཧ་ཅང་རགས་པ་དང་
སྟབས་བདེ་ཙམ་ཡིན། སྐབས་འདིའི་ཚན་རིག་དང་ལག་རྩལ་ནི་སྔོན་དང་བསྡུར་ན། སྔར་
གྱི་དུས་སྐབས་ཅི་ལས་ཀྱང་འཕེལ་རྒྱས་བྱུང་བ་ཤིན་ཏུ་མྱུར་རོ། །ཚན་རིག་དང་ལག་རྩལ་
གྱི་དགེ་མཚན་ནི་ཐོག་མར་དེ་འདྲའི་གསལ་པོར་མ་མཐོང་ཡང་། ལས་རིགས་སོ་སོར་བེད་
སྤྱོད་བྱས་རྗེས་དེའི་རིན་ཐང་ཆེ་བ་རིམ་གྱིས་ཤེས། དུས་རབས་བཅོ་བརྒྱད་པའི་དུས་དཀྱིལ་
གྱི་ཡར་སྔོན་ལ། མིའི་རིགས་ཀྱིས་ཤིང་གི་སོལ་བས་ལྕགས་རྡོ་བཞུས་ཏེ། དེ་ནས་ཐོན་པའི་
ལྕགས་ཆ་དུམ་བུ་ཆུང་ངུར་བཟོས་ཤིང་ཐོ་བས་བརྡུངས་ནས་དགོས་འདོད་ཀྱི་དབྱིབས་སུ་
བཅོས་པ་རེད། སྐབས་འདིའི་ལྕགས་ཀྱི་སྤུས་ཀ་དང་བཟོ་རྩལ་ལེགས་ཉེས་ནི། མགར་པའི་
མཉམ་མྱོང་དང་མགར་རྩལ་བཟང་ངན་ལ་རག་ལས། དུས་རབས་བཅུ་དྲུག་པར། མིའི་
རིགས་ཀྱིས་ལྕགས་ཏུན་གཉིས་གསུམ་ཙམ་ལས་དེའི་ཡན་བཟོ་བཅོས་བྱེད་མི་ནུས་པས།
སྐབས་འདིའི་མེ་སྒྱོགས་ཀྱང་ཚད་དེ་དང་མཐུན་པ་ཙམ་ལས་བཟོ་མི་ནུས། དུས་རབས་བཅོ་
བརྒྱད་པར་བཞུ་ཐབ་ཁོལ་མོ་ཅན་བྱུང༌། བཞུ་བྱེད་དུ་རྡོ་སོལ་བསྲེགས་མ་བྱུང་ཞིང༌། བཞུ་
ཐབ་ཁོལ་མོ་ཅན་ལའང་ལེགས་བཅོས་ཅི་རིགས་བྱེད་ཐུབ་པ་བྱུང༌། དུས་རབས་བཅོ་བརྒྱད་
པར་ལྕགས་ཆའི་རིགས་སྣ་ཚོགས་བྱུང་། སྤྱི་ལོ1728ལོར་ལྕགས་བརྡུངས་མའི་ལྕགས་ལེབ་
བྱུང༌། དེ་ནས་ལྕགས་བརྡུངས་མ་རྒྱུག་པའི་དབྱིབས་ཅན་དང་ནར་མོ་ཡང་རིམ་པར་བྱུང༌།
སྤྱི་ལོ1841ལོར།བཟོ་བོ་ནེ་གཟེ་མའེ་སེས་རླངས་ཐོ་བཟོས།
གནའ་སྔ་མོར་ལྕགས་བཞུ་འདུལ་བྱེད་པའི་ལག་རྩལ་ཤིན་ཏུ་དམན་པས། མིའི་
རིགས་ཀྱིས་རླངས་པའི་ཤུགས་སྤྱོད་ཐབས་མ་རྙེད། ལྕགས་ལེབ་བརྡུངས་མ་མ་བྱུང་བའི་
སྔོན་དུ། རླངས་པའི་འཕྲུལ་འཁོར་བཟོ་ཐུབ་པ་ལྟ་ཅི། ཐ་ན་ཆུ་འདྲེན་བྱེད་ཀྱི་འཕྲུལ་འཁོར་
སྟབས་བདེ་ཞིག་ཀྱང་བཟོ་མི་ཐུབ། དེང་སང་བལྟས་ན། སྔོན་གྱི་འཕྲུལ་ཆས་རྣམས་རྩིང་
ཞད་ཆེ་ཞིང་མྱུར་ཆ་མེད་པའི་ལྕགས་ཀྱི་གོང་བུ་ལྟར་དུ་སྣང་མོད། འོན་ཀྱང་དེ་ནི་སྐབས་
དེའི་ལྕགས་བཞུ་འདུལ་ལག་རྩལ་ལེགས་ཤོས་ཀྱི་ཐོན་རྫས་ཡིན་ནོ། །སྤྱི་ལོ1856ལོར། བྷེ་སེ་
མ་ཞེས་པས་སྐོར་ཐབ་ལ་བརྟེན་ནས་ལྕགས་བཞུ་བའི་སྲོལ་བཏོད། སྤྱི་ལོ1864ལོར་བརྟན་
ཐབ་ལ་བརྟེན་ནས་ལྕགས་བཞུ་བའི་སྲོལ་བཏོད། དུས་འདི་ནས་བཟུང༌།ལྕགས་བརྡུང་བ།
བཞུ་བ། བཙོ་སྦྱང་བྱེད་པའི་ལས་གཞི་སྣ་ཚོགས་བྱུང༌། དེང་སང་གི་ངར་ལྕགས་བཞུ་ཐབ་
ཏུ། ཏུན་ཁྲི་ཕྲག་ལོངས་པའི་ངར་ལྕགས་ཞུན་མ་འོ་མའི་རྒྱུན་ལྟར་དཀར་ཞིང་དབལ་ཚ་བ་
དང་། ཆལ་ཆིལ་དུ་འཁོལ་ཞིང་གཡོ་བ་མཐོང་ཆོས་སུ་གྲུབ་པ་འདིའི་བཞུ་འདུལ་ལག་རྩལ་
ནི། སྐབས་འདིའི་དུས་ནས་རིམ་པར་བྱུང་བ་ཡིན། མིའི་རིགས་ཀྱི་ལག་རྩལ་ཡར་རྒྱས་བྱུང་
བའི་གྲུབ་འབྲས་དག་ལས། ལྕགས་བོངས་ཆེན་ཅི་དགར་བཟོ་ནུས་ཤིང་། ལྕགས་ཀྱི་གྲུབ་ཆ་
དང་རྒྱུ་སྤུས་ལ་དབང་སྒྱུར་ཐུབ་པ་འདི་གྲུབ་འབྲས་གཞན་གང་གིས་ཀྱང་བསྒྲུན་དུ་མེད་
དོ། ། ཐོག་མའི་སྒུལ་བྱེད་འཕྲུལ་འཁོར་དང་ལྕགས་ལམ་རྣམས་ནི། ལྕགས་རིགས་འདུལ་སྦྱོང་
ལག་རྩལ་ཡར་རྒྱས་བྱུང་བའི་ཐོག་མའི་འབྲས་བུ་ཡིན། དེ་ནས་མི་རིང་བར་ལྕགས་ཀྱི་གྲུ་
གཟིངས། ལྕགས་ཀྱི་ཟམ་པ། རྩིག་པ་ལྕགས་ཀྱི་སྲོག་ཤིང་ཅན་སོགས་རིམ་པར་བྱུང༌། དུས་
འདིའི་སྐབས་སུ། མིའི་རིགས་ཀྱིས་སྔོན་གྱི་ལྕགས་ལམ་གྱི་ཁ་ཞེང་ཅུང་དོག་པར་མཐོང་ཡང་
འཆོས་ཐབས་མ་མཆིས། ལྕགས་ལམ་ཐོག་མར་བཟོ་སྐབས་ཁ་ཞེང་ཅུང་ཡངས་པོར་བཟོས་
ཡོད་ན། མེ་འཁོར་ལྷག་པར་མྱུར་ཞིང་བརྟན་པོར་འོང་ངོ༌། །
དུས་རབས་བཅུ་དགུ་པའི་སྔོན་དུ། མཚོ་གྲུ་ཐེག་ཚད་ཏུན2000ལས་བརྒལ་བ་བྱུང་
ཡང༌། དེང་སང་རླངས་གྲུ་ཆེ་ལེགས་ཐེག་ཚད་ཏུན50000ཅན་ཡང་ཤིན་ཏུ་མང་། ཁ་ཅིག་
གིས་གྲུའི་ཐེག་ཚད་ཆེ་བར་གྱུར་པ་ནི་གྲུའི་གཟུགས་ཆེ་བར་ཕྱིན་པས་རེད་ཅེས་བཤད་ཀྱང་།
སྨྲ་བ་འདིས་རང་གི་རྨོངས་པའི་རང་མཚང་བསྟན་པ་ཙམ་དུ་ཟད། གྲུ་བོ་ཆེ་དང་རྩིག་པ་
ལྕགས་ཀྱི་སྲོག་ཤིང་ཅན་ནི། རིགས་མཐུན་སྔ་མ་དང་ངོ་བོ་མི་འདྲ་བའི་དངོས་པོ་གསར་པ་
ཞིག་ཡིན་པ་ལས། ཁ་ཅིག་གིས་བཤད་པ་ལྟར་དབྱིབས་ཙམ་བཅོས་ནས་ཆུང་ངུ་ཆེན་པོར་
བཟོས་པ་ཙམ་ག་ལ་ཡིན། གྲུ་བོ་ཆེ་དང་རྩིག་པ་ལྕགས་ཀྱི་སྲོག་ཤིང་ཅན་ནི་བཟོ་བཀོད་ཤིན་
ཏུ་ཕྲ་ཞིང་ཞིབ་པ་དང་། རྒྱུ་ཆ་ཤིན་ཏུ་ལེགས་ཤིང་སྤྱོད་ཤེད་ཆེན་པོ་ཤ་སྟག་གིས་བཟོས་པ་
ལས། སྔོན་ལྟར་མཉམ་མྱོང་དང་ལག་རྩལ་གཅིག་པུར་བརྟེན་ནས་བཟོས་པ་ཙམ་མ་ཡིན་
ནོ། ། སྔར་གྲུ་གཟིངས་དང་ཁང་པ་ནི་དེ་སྐྲུན་བྱེད་ཀྱི་རྒྱུ་ཆ་ལ་རག་ལས་པས། བཟོ་པས་རྒྱུ་
ཆར་བསྟུན་ནས་བསྐྲུན་དགོས་པ་ལས་ཐབས་གཞན་མེད། དེང་སང་མིའི་རིགས་ཀྱིས་ཁང་
པ་དང་གྲུ་གཟིངས་སྐྲུན་བྱེད་ཀྱི་རྒྱུ་ཆར་དབང་འབྱོར་བས། རྒྱུ་ཆ་ལེགས་བཅོས་དང་བེད་
སྤྱོད་ཅི་དགར་བྱེད་ཐུབ།ས་འོག་ནས་བཏོན་པའི་རྡོ་སོལ་དང་ལྕགས་དང་བྱེ་མ་རྣམས་བཞུ་
བ་དང་འདུལ་བ་དང་རྡུང་བ་སོགས་ལ་བརྟེན་ནས། ངར་ལྕགས་དང་ཤེལ་གྱི་ཐོག་ཁང་
མཐོན་པོ་སྨི180ལྷག་རེ་ཡོད་པ་བསྐྲུན་ཏེ། གྲོང་ཁྱེར་མི་ཚོགས་ཀྱི་ཡོ་ལང་ཤིན་ཏུ་ཆེ་བའི་
ཀློང་དུ་གནམ་གྱི་ཀ་བ་ལྟར་ལྷམ་མེར་འགྱིང་བ་འདི། དེའི་རྒྱུ་ཆའི་ངོ་བོར་འགྱུར་བ་བྱུང་བ་
ཡིན་པ་ལས་གཟུགས་ཆེ་ཆུང་ཙམ་གྱི་འགྱུར་བ་མིན་པ་ཤེས་པར་བྱའོ། །
གོང་སྨོས་ལྕགས་རིགས་བཞུ་འདུལ་གྱི་ལག་རྩལ་ཡར་རྒྱས་བྱུང་ཚུལ་དང་དེས་ཕན་
ཐོགས་ཚུལ་ནི། མིའི་རིགས་ཡར་རྒྱས་བྱུང་རིམ་ཁྲོད་ཀྱི་དཔེ་མཚོན་ཙམ་བཀོད་པ་ཡིན།
གཞན་ཡང་ཟངས་དང་ཏི་ཚ། དུས་རབས་བཅུ་དགུ་པའི་སྔོན་དུ་ངོས་མ་ཟིན་པའི་ལྕགས་
རིགས་ནེ་ཁོལ་དང་ཧ་ཡང་སོགས་ཀྱང་རྩར་གཅོད་ལན་གྲངས་མང་དུ་བྱས་ནས་རྙེད་པ་
ཡིན། ཤེལ་སྒོ། ཚོས། ཅུ་གང་། དྲུབ་མ་དང་བཏགས་མ་སོགས་ཀྱིས་མཚོན་པའི་དངོས་པོ་སྣ་
ཚོགས་ལ། མིའི་རིགས་ཀྱིས་ཁ་ལོ་བྱེད་པའི་ནུས་པ་ཇེ་ཆེ་ནས་ཇེ་ཆེར་ཕྱིན་པ་ནི་འཕྲུལ་ཆས་
གསར་བརྗེའི་གྲུབ་འབྲས་ཡིན་ནོ། ། ཡིན་ན་ཡང༌། ཚན་རིག་ཞིབ་འཇུག་ནི་ད་དུང་ཡང་ཆེས་
ཐོག་མའི་དུས་རིམ་དུ་གནས་ཡོད་པས། ཚན་རིག་གི་བོགས་ཆེན་པོ་དེ་ཇི་ལྟར་འདོན་པའི་
གནས་ལ། མིའི་རིགས་ཀྱིས་ད་དུང་མ་དམིགས་པའི་གནས་མང་ངོ༌། །ཚན་རིག་གི་གནང་
སྦྱིན་ཆེན་པོ་ནི་མིའི་རིགས་ཀྱིས་ཐོག་མར་ལོངས་སུ་སྤྱོད་པའི་དུས་སུ། མིའི་རིགས་ལ་རྨོངས་
པའི་སྤྱོད་ཚུལ་འཇིགས་སུ་རུང་བའང་མང་དུ་བྱུང༌། སྐབས་དེར་ལས་རིགས་སོ་སོའི་ལག་
རྩལ་པར་དངོས་པོ་སྣ་ཚོགས་ལ་ཅི་དགར་ཁ་ལོ་སྒྱུར་ཐུབ་པའི་ནུས་པ་མ་བྱུང་།
འཕྲུལ་འཁོར་བཟོ་རྩལ་དར་བ་དང་ཆབས་ཅིག་ཏུ། གློག་གི་རིག་པའང་མྱུར་དུ་དར་
རྒྱས་བྱུང་། འོན་ཀྱང་གློག་རིག་ཞིབ་འཇུག་གི་འབྲས་བུ་ནི། དུས་རབས་བཅུ་དགུ་པའི་དུས་
མཇུག་ཙམ་དུ་མ་གཏོགས་སྨིན་མ་ཐུབ། དེ་ནས་མི་རིང་བར་གློག་སྒྲོན་དང་གློག་ཤུགས་
ཀྱིས་འདྲུད་འཐེན་བྱེད་པའི་ཐབས་རྙེད་དེ། གློག་ནི་འོད་དང་དྲོད་དང་འགུལ་སྐྱོད་ཀྱི་
སྟོབས་ཤུགས་སུ་བསྒྱུར། སྦུ་གུས་ཆུ་གང་སར་འདྲེན་ཐུབ་པ་ལྟར། མིའི་རིགས་ཀྱིས་ཟངས་
སྐུད་ཕྲ་མོར་བརྟེན་ནས་གློག་གི་ནུས་ཤུགས་ཀྱང་གང་སར་སྐྱེལ་བའི་ཐབས་བཀོད་རྙེད།
དུས་རབས་འདིའི་གསར་གཏོད་ཆེན་པོའི་སྣ་འདྲེན་ནི་དབྱིན་ཇི་པ་དང་ཧྥ་རན་སི་
པ་རྣམས་ཡིན། འཇར་མན་པ་རྣམས་ཀྱང་ནཱ་ཕོ་ལེན་གྱི་བཙན་དབང་གི་འོག་ནས་གྲོལ་
ཏེ། ཚན་རིག་ཞིབ་འཇུག་གི་ལས་ལ་སྤྲོ་བ་དང་འབད་པ་ཆེན་པོས་ཞུགས་པས། དབྱིན་ཇི་
པ་དང་ཧྥ་རན་སི་པ་ལས་ལྷག་པའི་ཞིབ་འཇུག་གི་གྲུབ་འབྲས་ཐོབ། དབྱིན་ཇིའི་ཚན་རིག་
གི་གྲུབ་འབྲས་ཕལ་ཆེ་བ་ནི། རིག་གཞུང་ཞིབ་འཇུག་གི་ལྟེ་གནས་དང་རིང་དུ་བསྐལ་བའི་
ཨིང་གྷ་ལན་པ་དང་སི་ཁོ་ཐ་ལན་པའི་བྱས་རྗེས་ཡིན།
འདིའི་སྐབས་སུ། དབྱིན་ཇིའི་སློབ་གྲྭ་ཆེན་མོ་རྣམས་གནའ་བོའི་ལཱ་ཐེན་དང་གྷི་རེ་
སིའི་བསྟན་བཅོས་གྲགས་ཅན་ལ་རྙིང་ཞེན་ཆེ་བས། ཚན་རིག་ཞིབ་འཇུག་གི་ཆུ་ཚད་རིམ་
གྱིས་དམའ་བར་གྱུར། ཧྥ་རན་སི་པར་ཡེ་ཤུའི་ཚོགས་པའི་གཞུང་ལུགས་རྙིང་པས་དབང་
བསྒྱུར་བས། ཚན་རིག་འཕེལ་རྒྱས་འགྲོ་བའི་རྒྱུན་ཆད། འཇར་མན་གྱི་ཚན་རིག་ཞིབ་འཇུག་
ལས་ཁུངས་ཀྱི་གཞི་རྒྱ་དེ་ཙམ་མི་ཆེ་ན་ཡང་། འཇར་མན་གྱི་གསར་གཏོད་པའི་མི་གྲངས་
དབྱིན་ཇི་དང་ཧྥ་རན་སི་ལས་མང་། དབྱིན་ཇི་དང་ཧྥ་རན་སི་ནི་ཚན་རིག་དང་ཚོད་ལྟར་
བརྟེན་ནས་འཛམ་གླིང་དུ་སྟོབས་དང་འབྱོར་པ་ཤིན་ཏུ་ཆེ་བའི་རྒྱལ་ཁབ་ཏུ་གྱུར་མོད།འོན་
ཀྱང་རྒྱལ་ཁབ་འདི་དག་གི་གསར་གཏོད་པ་དང་ཚན་རིག་པ་ཕྱུག་པོར་གྱུར་པ་དང་། དེ་
དག་ལ་དབང་ཆ་ཐོབ་པ་གཅིག་ཀྱང་མེད། དེ་ནི་གསར་གཏོད་པ་དང་ཚན་རིག་པ་རྣམས་
སེམས་པ་རྩེ་གཅིག་གིས་ཞིབ་འཇུག་གི་ལས་ལ་ཞུགས་ཏེ། རྒྱུ་ནོར་གསོག་པར་བསམ་བློ་
གཏོང་ལོང་མ་མཆིས་པས་ཡིན་ནོ། ། ཕྱུག་པོ་ཧམ་སེམས་ཅན་རྣམས་ཀྱིས་གླགས་དེར་བརྟེན་
ཏེ། ཚན་རིག་པའི་ཞིབ་འཇུག་གྲུབ་འབྲས་སྤྱད་ནས་འབྱོར་པ་བསྒྲུབས། དབྱིན་ཇིར་ཚན་
རིག་ཞིབ་འཇུག་གི་གྲུབ་འབྲས་གསར་པ་ཞིག་ཐོན་མ་ཐག་ཕྱུག་པོ་དག་གིས་དེ་བེད་སྤྱད་
ནས་ཁེ་བཟང་མི་དམན་པ་རྙེད། ཕྱུག་པོ་རྣམས་ཀྱིས་ཆོས་ལུགས་མཐར་འཛིན་པ་ལྟར་
རྒྱལ་ཁབ་ལ་བྱས་རྗེས་འཇོག་པའི་ཚན་རིག་པ་དང་གསར་གཏོད་པར་བརྙས་བཅོས་དང་
དམར་གསོད་མི་བྱེད་མོད། འོན་ཀྱང་རང་ཉིད་ལ་ཁེ་བཟང་སྐྲུན་པའི་ཚན་རིག་པ་དང་
གསར་གཏོད་པ་འདི་དག་ནོར་གྱིས་ཤིན་ཏུ་དབུལ་ཚེ། དེ་ལ་རོགས་སྐྱོར་བྱེད་མཁན་གཅིག་
ཀྱང་མ་བྱུང་། ཕྱུག་པོ་དག་གིས་ཚན་རིག་པ་དང་གསར་གཏོད་པ་ནི་རང་ཉིད་ལ་ཁེ་བཟང་
སྐྲུན་བྱེད་དུ་ལས་ཀྱིས་བསྐོས་པ་ལྟ་བུར་འདོད་དོ། །
འཇར་མན་པ་ནི་དབྱིན་ཇི་པ་དང་ཧྥ་རན་སི་པ་ལས་སྤྱང་གྲུང་ཆེ། འཇར་མན་གྱི་
མཁས་པས་རིག་པ་གསར་པ་བྱུང་རིགས་ལ་སྡང་བའམ་འགོག་ཐབས་མི་བྱེད་པར། རིག་པ་
གསར་པ་སྤེལ་བར་རྒྱབ་སྐྱོར་བྱེད་པ་རེད། འཇར་མན་གྱི་ཚོང་པས་དབྱིན་ཇིའི་ཚོང་པ་ལྟར་
གསར་གཏོད་པར་མཐོང་ཆུང་མི་བྱེད། འཇར་མན་གྱི་ཚོང་པས་རིག་པ་ལ་ལོ་ཏོག་གི་འདུ་
ཤེས་འཛིན་ཅིང་། ལོ་ཏོག་ལེགས་ཉེས་ནི་ལུད་གཏོང་མིན་ལ་རག་ལས་པར་འདོད། ཁོ་ཚོས་
ཚན་རིག་པར་དངུལ་བྱིན་ནས། གསར་གཏོད་ཀྱི་མཐུན་རྐྱེན་གྱ་ནོམ་པ་སྦྱར། སྐབས་དེར་
འཇར་མན་གྱི་ཚན་རིག་པས་འབད་བརྩོན་ཆེན་པོ་བྱས་པའི་དྲིན་གྱིས། དུས་རབས་བཅུ་དགུ་
པའི་དུས་མཇུག་གི་ཞིབ་འཇུག་པ་ཞིག་གིས་ཚན་རིག་ཞིབ་འཇུག་གི་གནས་ཚུལ་གསར་ཤོས་
དེ་ཤེས་འདོད་ཚེ། འཇར་མན་གྱི་སྐད་ཡིག་ནི་མི་སྦྱོང་ཐབས་མེད་དུ་གྱུར་ཡོད་པ་རེད། འཇར་
མན་གྱི་རིག་པའི་གནས་སྤྱི་དང་ཁྱད་པར་རྫས་འགྱུར་རིག་པའི་ཞིབ་འཇུག་གི་ཆུ་ཚད་ནི། ཡོ་
རོབ་གླིང་དུ་ཚད་མཐོ་ཤོས་སུ་སླེབས་ཡོད། དུས་རབས་བཅུ་དགུ་པའི་ལོ་རབས་དྲུག་ཅུ་པ་
ནས་བདུན་ཅུ་པའི་རིང་ལ། འཇར་མན་གྱི་ཚན་རིག་པས་འབད་འབུངས་བྱས་པའི་འབྲས་བུ་
དུས་རབས་འདིའི་ལོ་རབས་བརྒྱད་ཅུ་པར་མངོན་པར་སྨིན་ཏེ། འཇར་མན་གྱི་ལག་རྩལ་དང་
བཟོ་ལས་ཀྱི་འཕེལ་ཚད་ནི་དབྱིན་ཇི་དང་ཧྥ་རན་སི་ལས་རིང་དུ་བརྒལ།
དུས་རབས་བཅུ་དགུ་པའི་ལོ་རབས་བརྒྱད་ཅུ་པར། སྔར་མེད་སྒུལ་བྱེད་འཕྲུལ་འཁོར་
གསར་པ་ཞིག་བཟོ་ཐུབ་པ་བྱུང༌། འདིས་འགྲོ་བ་མིའི་རིགས་ཀྱི་ལོ་རྒྱུས་ནི་ལེའུ་གསར་པ་
ཞིག་ཏུ་སླེབས་ཡོད་པ་མཚོན། སྒུལ་བྱེད་འཕྲུལ་འཁོར་གསར་པ་འདི། སྔོན་གྱི་རླངས་པའི་
སྦོས་ཤུགས་ལ་བརྟེན་ནས་འཁོར་བ་ལྟ་བུ་མ་ཡིན་པར།རྫས་བསྲེས་མའི་འགད་ཤུགས་ཀྱིས་
བསྐོར་བའི་འཕྲུལ་འཁོར་ཞིག་ཡིན། སྒུལ་བྱེད་འཕྲུལ་འཁོར་འདི་ཤིན་ཏུ་ཡང་ཞིང་སྟབས་
བདེ་ལ། ལས་ཆོད་ཀྱང་སྔར་ལས་ཆེ་བས་རླངས་འཁོར་སྐོར་བྱེད་དུ་བཀོལ། དེ་རྗེས་སྒུལ་
བྱེད་འཕྲུལ་འཁོར་འདིར་རིམ་གྱིས་ལེགས་བཅོས་ཅི་རིགས་བྱས་པར་བརྟེན། སྔར་ལས་
ལྷག་པར་ཡང་ཞིང་ལས་ཆོད་ཀྱང་ཆེ་བར་སོང་སྟེ།།འཕུར་ཆས་ལ་བཀོལ་རུང་བའི་ཚད་དུ་
སླེབས། སྤྱི་ལོ1897ལོར། ཝཱ་ཞེན་ཐོན་གྱི་སི་མེ་སན་རིག་གཞུང་ཚོགས་པའི་དགེ་རྒན་ཆེན་
མོ་ལང་ལེ་ཞེས་པས་གནམ་གྲུ་བཟོས་ཏེ། མིའི་རིགས་ཀྱི་གནམ་གྲུའི་ཐོག་མ་བྱུང་། གནམ་
གྲུ་འདིའི་གཟུགས་ཆུང་དྲགས་པས་མི་འཁུར་མི་ཐུབ། སྤྱི་ལོ1909ལོར། གནམ་གྲུ་ནི་འགྲིམ་
འགྲུལ་གྱི་ཡོ་བྱད་དུ་གྱུར། ལྕགས་ལམ་དང་གཞུང་ལམ་ལ་ལེགས་བཅོས་གང་ཆེ་བྱུང་
ཡང་། འཁོར་ལོའི་མྱུར་ཚད་སྔར་ལས་ཇེ་མཐོར་གཏོང་མ་ཐུབ། འདིའི་སྐབས་སུ་གནམ་
གྲུ་བྱུང་བས། ལམ་གྱི་འགྲོ་ཡུན་གྱི་དུས་ཚོད་སྔར་ལས་ཤིན་ཏུ་ཐུང་བར་གྱུར། དུས་རབས་
བཅོ་བརྒྱད་པར། ལན་དྷན་ནས་ཨའེ་དྷེན་བྷ་ར་ལ་འགྲོ་བར་ཉིན་བརྒྱད་དགོས་ཀྱང་། སྤྱི་
ལོ1918ལོའི་དབྱིན་ཇིའི་དམངས་སྤྱོད་མཁའ་འགྲུལ་སྐྱེལ་འདྲེན་ལྷན་ཚོགས་ཀྱི་སྙན་ཞུར། དེ་
ནས་ལོ་འགའ་མ་འགོར་བར། ལན་དྷན་ནས་མེ་འོལ་བྷེན་གྱི་བར་ལ་འཛམ་གླིང་གླིང་སྐོར་
བྱས་པའི་ལམ་ཚད་ཀྱི་ཕྱེད་ཀ་ཙམ་ཡོད་པ་འདི་ཉིན་ལམ་བརྒྱད་ཀྱིས་ཆོད་ཚུལ་བྲིས་ཡོད།
གནས་གཅིག་ནས་གཅིག་ལ་བགྲོད་པའི་དུས་ཡུན་ཐུང་བར་གྱུར་པ་ནི། འགྲོ་བ་མིའི་
རིགས་ཀྱི་འཇོན་ནུས་ཆེ་བར་འཕེལ་རིམ་གྱི་རིམ་པ་གཅིག་འབའ་ཞིག་ཙམ་ལས་མ་ཡིན་
པས། དེ་ལ་འུད་བརྗོད་ཆེན་པོ་བྱེད་རིན་མེད། དུས་རབས་བཅུ་དགུ་པར། ཞིང་ལས་རྫས་
འགྱུར་དང་ཞིང་ལས་ཚན་རིག་ལའང་ཡར་རྒྱས་ཆེན་པོ་བྱུང་། མིའི་རིགས་ཀྱིས་ས་གཤིས་
གཤིན་པོར་བཟོས་ནས། ལོ་ཏོག་ནི་དུས་རབས་བཅུ་བདུན་པ་ལས་ལྡབ་བཞི་ལྔ་ཡིས་ལེགས་
པར་བྱེད་པའི་ཐབས་རྙེད། གསོ་བ་རིག་པར་ཡང་ཡར་རྒྱས་ཆེན་པོ་བྱུང་བས། ནད་ཡམས་
ཀྱིས་ཤི་བ་ཇེ་ཉུང་དུ་གྱུར་ཅིང༌། མིའི་ཆ་སྙོམས་ཀྱི་ཚེ་ཚད་བསྲིངས་པ་དང་། རྒྱུན་གཏན་བྱ་
བའི་ལས་ཆོད་ཀྱང་སྔར་ལས་ཆེ་བར་ཕྱིན།
མདོར་ན། ཚན་རིག་ལག་རྩལ་དར་བས་མིའི་འཚོ་བར་འཕོ་འགྱུར་ཆེན་པོ་བྱུང་སྟེ།
འགྲོ་་བ་མིའི་རིགས་ཀྱི་ལོ་རྒྱུས་ནི་དུས་རབས་གསར་པ་ཞིག་ཏུ་སླེབས། ལོ་བརྒྱ་ཐམ་པའི་
རིང་ཙམ་ལ། འཕྲུལ་ཆས་གསར་བརྗེ་ཡོངས་སུ་གྲུབ་སྟེ།མིའི་རིགས་ཀྱི་དངོས་པོའི་འཚོ་བར་
ཡར་རྒྱས་ཆེན་པོ་བྱུང་། སྐབས་འདིའི་དངོས་པོ་ཡར་རྒྱས་བྱུང་བའི་གྲུབ་འབྲས་ནི། རྡོ་ཆས་
རྙིང་པའི་དུས་རབས་ནས་ལོ་ཏོག་འདེབས་པའི་དུས་རབས་བར་གྱིའམ། ཡང་ན་ཨེ་ཇིབ་
ཀྱི་རྒྱལ་པོ་ཕེ་ཕིའི་རིང་ནས་རྗོ་རྗི་གསུམ་པའི་བར་གྱི་དུས་ཡུན་ཤིན་ཏུ་རིང་པོ་ནས་ཐོབ་
པའི་གྲུབ་འབྲས་ཡོད་དོ་ཅོག་གཅིག་ཏུ་བསྡུས་པ་ལས་ཀྱང་ཆེའོ། །གྲུབ་འབྲས་འདིའི་སྟོབས་
ཤུགས་ཀྱིས་མིའི་རིགས་ཀྱི་བྱ་བའི་ཁྲོད་དུ་དངོས་པོའི་སྒྲིག་གཞི་གསར་པ་ཞིག་བྱུང༌། སྤྱིར་
དངོས་པོའི་སྒྲིག་གཞི་གསར་པ་འདི་ཆགས་རྗེས་སུ། མིའི་རིགས་ཀྱི་ཆབ་སྲིད་དང་དཔལ་
འབྱོར་དང་སྤྱི་ཚོགས་ལའང་ལེགས་སྒྲིག་བྱ་དགོས་མོད། འོན་ཀྱང་འཕྲུལ་ཆས་གསར་བརྗེ་
ནི་ད་དུང་ཐོག་མའི་དུས་སྐབས་སུ་གནས་ཤིང་། འཕྲུལ་ཆས་གསར་བརྗེ་ལ་འཕེལ་རྒྱས་སྔཪ་
ལས་ལྷག་པ་ཞིག་མ་བྱུང་ན། དེ་ལ་ལེགས་སྒྲིག་བྱེད་མི་ནུས་སོ། །

ལེའུ་ང་བརྒྱད་པ། བཟོ་ལས་གསར་བརྗེ་བྱུང་ཚུལ།

ལོ་རྒྱུས་ཀྱི་དེབ་ཐེར་མང་པོར། འཕྲུལ་ཆས་གསར་བརྗེ་དང་བཟོ་ལས་གསར་བརྗེ་
གཉིས་ཉ་ཉུང་བསྲེས་ནས་བཤད་འདུག་པར་མཐོང་ཡང༌། འདི་གཉིས་གཅིག་མ་ཡིན་
ནོ། ། འཕྲུལ་ཆས་གསར་བརྗེ་ནི་སྒྲིག་འཛུགས་ཡོད་པའི་ཚན་རིག་ཞིབ་འཇུག་ལས་བྱུང་
ཞིང༌། མིའི་རིགས་ཀྱི་ལོ་རྒྱུས་སུ་སྔར་བྱུང་མ་མྱོང་བ་ཞིག་ཡིན། གནའ་སྔ་མོར་མིའི་རིགས་
ཀྱིས་ལྕགས་རིགས་རྙེད་པ་དང་ཞིང་ལས་བྱེད་ཤེས་པ་དང་འདྲ་བར། འཕྲུལ་ཆས་གསར་
བརྗེ་ཡིས་ཀྱང་མིའི་རིགས་ཀྱི་ལོ་རྒྱུས་ནི་དུས་རབས་གསར་པ་ཞིག་ཏུ་སླེབས་ཡོད་པ་མཚོན།
བཟོ་ལས་གསར་བརྗེ་ནི་དཔལ་འབྱོར་དང་སྤྱི་ཚོགས་ཀྱི་འཕེལ་རྒྱས་ལ་བྱ་ཞིང་། འདི་ལྟ་
བུའི་གསར་བརྗེ་ནི་སྔར་ཡང་བྱུང་ངོ་། །གསར་བརྗེ་འདི་གཉིས་ཀྱི་འབྱུང་ཁུངས་མི་འདྲ།
བཟོ་ལས་གསར་བརྗེ་དང་འཕྲུལ་ཆས་གསར་བརྗེ་གཉིས་དུས་མཉམ་དུ་བྱུང་ཞིང༌། ཕན་
ཚུན་དོན་བྱེད་པའམ་ཤན་སྟོབས་ཐེབས་པ་ཡོད་ཀྱང༌། འདི་གཉིས་ནི་ངོ་བོ་རྩ་བ་ནས་མི་
འདྲ་བའི་དོན་གཉིས་ཡིན་ནོ། །བརྒྱ་ལ་འཇིག་རྟེན་འདིར་རྡོ་སོལ།རླངས་པ། འཕྲུལ་ཆས་
རྣམས་མ་བྱུང་ནའང༌། བཟོ་ལས་གསར་བརྗེ་དང་འདྲ་བའི་གསར་བརྗེ་ཞིག་འོང་སྲིད་དོ།
ལོ་རྒྱུས་ནི་གལ་ཏེ་འདི་ལྟ་བུར་འཕེལ་བར་གྱུར་ན། གནའ་བོའི་རོམ་གོང་མའི་སྤྱི་མཐུན་
རྒྱལ་ཁབ་ཀྱི་དུས་མཇུག་གི་སྤྱི་ཚོགས་དང་དཔལ་འབྱོར་གྱི་འཕེལ་ཕྱོགས་ལྟར་འཕེལ་བར་
འགྱུར་ཞིང་། ས་ཞིང་མེད་པའི་འབངས་རང་དབང་ཅན། མཉམ་ལས་བྱེད་སྟངས། གཞིས་
ཀ་ཆེན་པོ། དངུལ་རྩའི་རྒྱུ་ནོར་ཆེན་པོ་སོགས་སྤྱི་ཚོགས་དང་དཔལ་འབྱོར་གནོད་པ་ཅན་
དེའང་ཡང་བསྐྱར་འོང་སྲིད། བཟོ་ལས་ཀྱི་ཐོན་སྐྱེད་བྱེད་སྟངས་ནི། འཕྲུལ་ཆས་དང་གློག་
ཤུགས་མ་དར་བའི་སྔོན་ནས་བྱུང་བས། བཟོ་གྲྭ་བྱུང་བའང་ལས་རིགས་བགོ་བཤའ་བྱས་
པའི་འབྲས་བུ་ཡིན་པ་ལས། འཕྲུལ་ཆས་བྱུང་བའི་འབྲས་བུ་མིན། བཟོ་ལས་སུ་ཆུ་འཁོར་མ་
སྤྱད་པའི་སྔོན་ནས། བཟོ་པ་དབུལ་པོ་ལག་རྩལ་ལ་བྱང་བ་དག་གིས་བུད་མེད་ཀྱི་རྒྱན་ཆ
ཁྱིམ་ཆས། ས་བཀྲ་ཚོན་མདངས་ཅན། ཤོག་སྒམ། དཔེ་ཆའི་བར་བཅུག་རི་མོ་སོགས་བཟོ་བ་
རེད། བཟོ་གྲྭ་ནི་གནའ་དུས་རོམ་གྱི་ཨོ་གྷ་སི་དྷ་སིའི་དུས་ནས་ཡོད་པས། སྐབས་དེའི་དཔེ་
ཆ་ཀུན་ཀྱང་བཟོ་གྲྭའི་ཡིག་མཁན་གྱིས་སུག་བྲིས་སུ་ཕབ་པ་ཤ་སྟག་ཡིན། དྷེ་ཧྥའུའི་གསུང་
རྩོམ་དང་ཧྥེ་འོལ་དྷེང་གི་ཆབ་སྲིད་ལག་དེབ་ལ་ཞིབ་པར་བརྟགས་ན། དུས་རབས་བཅུ་
བདུན་པའི་དུས་མཇུག་ནས་དབྱིན་ཇིའི་ཁེ་ལས་པས་དབུལ་པོ་རྣམས་གླས་ནས། ཁོ་ཚོར་
ལས་ཀ་མཉམ་ལས་བྱར་འཇུག་གིན་ཡོད་པར་སྣང་། འདིའི་སྔོན་གྱི་མོའར་གྱི《ཡིད་བཞིན་
གླིང》(1516ལོ)དུའང་བཟོ་གྲྭའི་བཀོད་པ་གསལ་པོར་བྲིས་ཡོད། དེ་བས་བཟོ་གྲྭ་ནི་སྤྱི་
ཚོགས་འཕེལ་རྒྱས་ཀྱི་འབྲས་བུ་ཡིན་པ་ལས་འཕྲུལ་ཆས་དར་བའི་འབྲས་བུ་མིན།
དུས་རབས་བཅོ་བརྒྱད་པའི་དུས་དཀྱིལ་གྱི་ཡོ་རོབ་ནུབ་མའི་སྤྱི་ཚོགས་དང་དཔལ་
འབྱོར་གྱི་ལམ་ལུགས་ནི། སྤྱི་ལོའི་སྔོན་གྱི་དུས་མཇུག་གི་དུས་རབས་གསུམ་གྱི་རིང་གི་རོམ་
གྱི་གྲོང་ཁྱེར་རྒྱལ་ཁབ་དག་གི་ལམ་ལུགས་དང་ཤིན་ཏུ་འདྲ། རྗེས་སུ་ཡོ་རོབ་གླིང་སིལ་བུར་
ཐོར་བ་དང༌། རྒྱལ་པོས་སྒེར་གཅོད་བྱེད་པའི་ལམ་ལུགས་ལ་ངོ་ལོག་བྱེད་པའི་གྱེན་ལོག་
བྱུང་བ་དང༌། གྲོང་ཁྱེར་པས་དུས་ངེས་མེད་དུ་ངོ་རྒོལ་བྱས་པ་དང༌། མཁས་པས་འཕྲུལ་
ཆས་ཀྱི་གསང་བ་རྟོགས་པ་དང་། གསར་གཏོད་ཀྱི་དགེ་མཚན་ངོས་ཟིན་པ་སོགས་རྒྱུ་རྐྱེན་
སྣ་ཚོགས་ཀྱི་དབང་གིས། མིའི་རིགས་ཀྱི་ལོ་རྒྱུས་ནི་ཁ་ཕྱོགས་གསར་པ་ཞིག་ལ་དམིགས་
ནས་འཕེལ་བ་རེད། སྐབས་འདིའི་ཡོ་རོབ་གླིང་དུ། ཡེ་ཤུའི་ཆོས་ཀྱིས་མིའི་འགྲོ་བར་འཆམ་
མཐུན་ཡོང་བྱེད་ཀྱི་བསམ་བློ་སྤེལ་བ་དང་། སྲིད་དབང་སིལ་མར་ཐོར་བའི་རྐྱེན་གྱིས། ཕྱུག་
པོ་འབྱོར་པ་སྒྲུབ་འདོད་ཅན་རྣམས་ལ་འཕྲུལ་ཆས་དང་འཕྲུལ་ཆས་ཀྱི་སྟོབས་ཤུགས་ལ་
མཐོང་ཆེན་བྱེད་མཁན་མང་བ་ལས། བྲན་གཡོག་དང་མཉམ་ལས་ལ་དོ་སྣང་བྱེད་མཁན་
མེད་པར་གྱུར།
འཕྲུལ་ཆས་གསར་གཏོད་དང་གསར་རྟོགས་བྱུང་བའི་བརྒྱུད་རིམ་ཧྲིལ་པོའི་མིང་
ལ་འཕྲུལ་ཆས་གསར་བརྗེ་ཟེར། འཕྲུལ་ཆས་གསར་བརྗེ་ནི་མིའི་རིགས་ཀྱི་ལོ་རྒྱུས་སུ་སྔར་
བྱུང་མ་མྱོང་བ་ཞིག་ཡིན། གསར་བརྗེ་འདི་གོང་ནས་གོང་དུ་སྤེལ་བ་འབའ་ཞིག་ལ་འབད་
པ་ལས། སྤྱི་ཚོགས། ཆབ་སྲིད། དཔལ་འབྱོར། བཟོ་ལས་སོགས་ལ་ལེགས་ཉེས་ཅི་འབྱུང་བར་
དོ་ཁུར་བྱེད་མཁན་མ་བྱུང་། བཟོ་ལས་གསར་བརྗེ་ནི་སྤྱི་ཚོགས་བཅོས་བསྒྱུར་གཞན་དང་
འདྲ་བར། འདིས་མིའི་རིགས་ཀྱི་འཚོ་བར་འཕོ་འགྱུར་ཆེན་པོ་བཏང་། བཟོ་ལས་གསར་
བརྗེས་མིའི་འཚོ་བར་འཕོ་འགྱུར་གཏོང་ཐུབ་པའི་རྒྱུ་རྐྱེན་གཙོ་བོ་ནི་འཕྲུལ་ཆས་གསར་
བརྗེ་ཡིན། རོམ་སྤྱི་མཐུན་རྒྱལ་ཁབ་ཀྱི་དུས་མཇུག་གི་ལོ་བརྒྱ་ཕྲག་ཁ་ཤས་ལ། རྒྱུ་ནོར་འབོར་
ཆེན་ཕྱོགས་གཅིག་ཏུ་བསྡུས་པས། ཞིང་པ་དང་ཚོང་པ་ཆུང་གྲས་རྣམས་མ་རྩ་ཉམས་ཤིང་
རིམ་གྱིས་བརྡིབས། དུས་རབས་བཅོ་བརྒྱད་པ་དང་བཅུ་དགུ་པར་མ་རྩ་ཕྱོགས་གཅིག་་ཏུ་
བསྒྲིལ་པའི་གནས་ཚུལ་དེ། རོམ་སྤྱི་མཐུན་རྒྱལ་ཁབ་ཀྱི་དུས་མཇུག་གི་གནས་ཚུལ་དང་
ཤིན་ཏུ་མཚུངས་མོད།འོན་ཀྱང་འདི་གཉིས་ཀར་ངོ་བོའི་ཁྱད་པར་ཡོད། འཕྲུལ་ཆས་གསར་
བརྗེ་ཡིས་ངལ་རྩོལ་གྱི་ངོ་བོར་འགྱུར་བ་ཆེན་པོ་བཏང༌། འཇིག་རྟེན་རྙིང་པར་ངལ་རྩོལ་
ཐམས་ཅད་མིའི་རྩོལ་བར་བརྟེན་ཅིང༌། ལས་ཀ་ཐམས་ཅད་བྲན་གཡོག་གིས་བྱེད་ཀྱིན་
ཡོད། སྐབས་རེར་རྟ་དང་གླང་སོགས་སྒོ་ཟོག་སྤྱོད་སྲོལ་ཡོད་ཀྱང༌། དངོས་པོ་ལྕི་མོ་འགྱོགས་
པ། བྲག་བརྐོ་བ་སོགས་ལས་གཞི་ཆེན་པོ་ནི་མིའི་རྩོལ་བ་ཁོ་ནར་བརྟེན་དགོས་པ་དང་།
ཞིང་རྨོ་བའང་མི་ཟོག་སྦྲེལ་པོས་རྨོ་བ་ལས་ཟོག་གཅིག་པུས་མི་འགྲུབ། གནའ་བོའི་རོམ་གྱི་
དུས་སུ། གྲུ་གཟིངས་ཀུན་ཀྱང་གྲུ་པས་སྐྱ་བ་སྐྱོད་པའི་ངལ་བར་མ་བརྟེན་པར་གྲུ་གཟིངས་
བགྲོད་ཐབས་མེད། མིའི་རིགས་ཀྱི་ཤེས་རིག་དར་རྒྱས་མ་བྱུང་བའི་སྐབས་སུ། མི་ཕལ་ཆེ་
བ་ནི་འཕྲུལ་ཆས་ལྟར་བཀོལ་སྤྱོད་བྱེད། འཕྲུལ་ཆས་ཐོག་མར་དར་སྐབས་སུ་ལས་གཞི་ལྕི་
རིགས་ཀུན་མིས་བྱེད་པ་ལས་ཐབས་གཞན་མེད། ཆུ་རྐ་ཆེན་པོ་བརྐོ་བ། ལྕགས་ལམ་བཟོ་
བ། ཆུ་རགས་བསྐྲུན་པ་སོགས་ལས་གཞི་ཆེ་རིགས་མཐའ་དག་ཀྱང་མིའི་རྩོལ་བར་བརྟེན་
དགོས། འཕྲུལ་ཆས་བྱུང་བས་གཏེར་ལས་འཕེལ་རྒྱས་བྱུང་ཞིང༌། གཏེར་རྐོ་བའི་བཟོ་པའང་
མང་དུ་ཕྱིན་པ་དང་ཆབས་ཅིག ལས་ཀ་སྟབས་བདེར་གཏོང་བྱེད་ཀྱི་ཡོ་བྱད་དང་ཚོང་རྫས་
ཀྱང་མང་དུ་བྱུང༌། དུས་རབས་བཅུ་དགུ་པར། འཕྲུལ་ཆས་ཀྱིས་མིའི་ཚབ་ཏུ་ལས་ཀ་བྱས་
པས། མིའི་རིགས་ངལ་རྩོལ་ལྕི་མོའི་གནོན་ཤུགས་ལས་གྲོལ། འཕྲུལ་ཆས་ཀྱིས་ལས་ཀ་བྱས་
པ་མིས་ལག་པས་བྱས་པ་ལས་མྱུར་ཞིང་སྤུས་ལེགས། དེ་ནས་བཟུང་མིའི་བློ་རིག་ལ་བརྟེན་
ནས་བསྒྲུབ་དགོས་པའི་ལས་ཀ་རྣམས་མིས་བསྒྲུབས་པ་ལས། ལས་ཀ་གཞན་པ་ཀུན་མིའི་
ཤུགས་ལ་བརྟེན་མི་དགོས་པར་གྱུར། སྔར་གྱི་ཅི་བསྒོས་དང་དུ་ལེན་ཞིང་བསམ་བློ་མེད་
པའི་བྲན་རིགས་ཀྱི་ངལ་རྩོལ་བྱེད་སྟངས་དེ། འཕྲུལ་ཆས་ཀྱིས་མེད་པར་བཏང་བ་འདིས་
མིའི་རིགས་ལ་བདེ་བ་ཆེན་པོ་བསྐྲུན་ཏོ། །
བཟོ་ལས་འཕེལ་རྒྱས་བྱུང་བའི་དགེ་མཚན་གྱིས། ལྕགས་རིགས་བཞུ་འདུལ་ལས་ཀ་
སྟབས་བདེར་བཟོས་པ་དང༌། ཞིང་ལས་དང་གཏེར་ལས་བྱེད་སྟངས་ཀྱང་སྟབས་བདེར་
བཟོས། དཔེར་ན་ཞིང་རྨོ་བ། ས་བོན་གདབ་པ། ལོ་ཏོག་བརྔ་བའི་ལས་ཀ་འཕྲུལ་ཆས་ཀྱིས་
བྱས་ཏེ། མི་བཅུ་ཕྲག་ལྷག་གིས་བསྒྲུབ་པར་བྱ་བའི་ལས་ཀ་འཕྲུལ་ཆས་གཅིག་གིས་རྫོགས་
པར་ལས་ཐུབ་པར་བྱས་པ་ལྟ་བུའོ། །རོམ་གྱི་ཤེས་རིག་ནི་མིའི་རྩོལ་བ་གླ་ཐང་ཤིན་ཏུ་
དམའ་བ་དེ་ཕངས་མེད་དུ་སྤྱད་ནས་དར་བ་ཡིན་ལ། ཉེ་རབས་ཀྱི་ཤེས་རིག་ནི་འཕྲུལ་
ཆས་ཀྱི་རྩོལ་བ་གླ་ཐང་ཤིན་ཏུ་དམའ་བ་དེ་སྤྱད་ནས་དར་བ་རེད། ཉེ་བའི་ལོ་བརྒྱའི་རིང་
དུ། འཕྲུལ་ཆས་ཀྱི་རྩོལ་བའི་གླ་ཐང་ཇེ་དམའ་ནས་ཇེ་དམའ་རུ་སོང་བ་དང་། མིའི་ངལ་
རྩོལ་གྱི་གླ་ཐང་ཇེ་མཐོ་ནས་ཇེ་མཐོར་སོང་། དང་ཐོག་གཏེར་བརྐོ་བར་འཕྲུལ་ཆས་མ་
བཀོལ་བ་དེ། སྐབས་དེར་མིའི་རྩོལ་བའི་གླ་ཐང་ནི་འཕྲུལ་ཆས་ལས་ཤིན་ཏུ་དམའ་བའི་
རྐྱེན་གྱིས་ཡིན།
སྐབས་འདིར་མིའི་རིགས་ཀྱི་བྱ་བར་འཕོ་འགྱུར་ཆེན་པོ་བྱུང༌། གནའ་བོའི་མངའ་
བདག་དང་ཕྱུག་པོ་རྣམས་ངལ་རྩོལ་བྱེད་མི་འདངས་མིན་ལ་སེམས་ཁྲལ་ཧ་ཅང་ཆེ་ཡང་།
དུས་རབས་བཅུ་དགུ་པ་ནས་བཟུང༌། བཟོ་པ་ལག་རྩལ་ཅན་དང་ཤེས་ཡོན་ཅན་ནི་ལུས་
ཤུགས་ཁོ་ནར་བརྟེན་ནས་ངལ་རྩོལ་བྱེད་མཁན་དག་ལས་རིན་ཐང་ལྷག་པར་ཆེ་བར་གྱུར།
བཟོ་གྲྭའི་བཟོ་པ་རྣམས་ལ་སློབ་གཉེར་བྱར་བཅུག་སྟེ། རང་ཉིད་ཀྱིས་ལས་ཀ་ཅི་ཞིག་བྱེད་
ཀྱིན་ཡོད་པ་ཤེས་སུ་བཅུག་ནས་ལས་ཆོད་ཆེ་བར་བཏང༌། ཡེ་ཤུའི་རིང་ལུགས་པས་ཆོས་
སྤེལ་སྐབས། ཡོ་རོབ་གླིང་གི་འབངས་དཀྱུས་མའི་སློབ་གསོ་འཕེལ་རྒྱས་བྱུང་བ་ཧ་ཅང་
དལ། འོན་ཀྱང་ཨེ་ཞ་ཡ་གླིང་གི་ཁ་ཆེའི་ཆོས་ལུགས་དར་ཡུལ་ལ། འབངས་དཀྱུས་མའི་སློབ་
གསོར་འཕེལ་རྒྱས་ཆེན་པོ་བྱུང༌། ཁ་ཆེའི་ཆོས་འབངས་ཤིག་ཡིན་ཚེ། ཆོས་པས་ཁ་ཆེའི་ཆོས་
ཀྱི་སྐྱབས་འགྲོའི་སེམས་བསྐྱེད་སོགས་ཅིས་ཀྱང་ཤེས་དགོས་པར་བརྟེན། མང་ཚོགས་ལ་
སེམས་བསྐྱེད་སྐོར་གྱི་འདོན་ཆ་འགའ་ཀློག་འཇུག་པས། འདིས་སློབ་གསོ་འཕེལ་རྒྱས་གཏོང་
བར་ཕན་ཐོགས་ཆེན་པོ་བྱུང་། ཡེ་ཤུའི་རིང་ལུགས་པས་གདུལ་བྱའི་ཆོས་འབངས་བརྩད་
པས་ཀྱང་འབངས་དཀྱུས་མའི་སློབ་གསོ་དར་སྤེལ་གཏོང་བར་ཕན་ཐོགས་བྱུང་། དཔེར་ན་
དུས་རབས་བཅུ་དགུ་པའི་ལོ་རབས་སུམ་ཅུ་པ་ནས་བཞི་བཅུ་པའི་བར་དུ། དབྱིན་ཇིའི་ཆོས་
ལུགས་གྲུབ་མཐའ་དག་གིས་ན་གཞོན་རྣམས་རང་གི་གྲུབ་མཐར་འཇུག་པར་དམིགས་ནས་
བྱིས་པའི་སློབ་གྲྭ་འགའ་བཙུགས། སློབ་གྲྭ་དེ་དག་ལ་གཞུང་བསྒྲུབས་ཆོས་ཚོགས་ཀྱི་སློབ་གྲྭ་
བྱུང་ལ། རྒྱལ་ཁབ་ཀྱི་ཆོས་ལུགས་ལ་མི་དད་པའི་དབྱིན་ཇིའི་སློབ་གྲྭ་དང༌། རོམ་གྱི་ཡེ་ཤུའི་
ཆོས་ལུགས་རྙིང་མས་བཙུགས་པའི་སློབ་ཆུང་ཡང་བྱུང༌། དུས་རབས་བཅུ་དགུ་པའི་དུས་
མཇུག་ཏུ།ནུབ་གླིང་དུ་འབངས་དཀྱུས་མའི་སློབ་གསོ་དར་རྒྱས་བྱུང་བ་མགྱོགས་ཀྱང་། གྲལ་
རིམ་མཐོ་གྲས་ཀྱི་སློབ་གསོ་འཕེལ་རྒྱས་དེ་འདྲའི་མགྱོགས་པོ་མ་བྱུང་། སྔར་མཁས་པ་དང་
འབངས་དཀྱུས་མའི་བར་དུ། ཡོན་ཚད་མི་འདྲ་བའི་ཤུགས་ལས་བྱུང་བའི་འགལ་ཆ་མང་
ཡང༌། སྐབས་འདིར་འདི་དག་གི་བར་ལ་ཡོན་ཚད་མཐོ་དམན་གྱི་ཁྱད་པར་ཕྲ་མོ་ཙམ་ལས་
མེད། འཕོ་འགྱུར་འདིའི་ཕྱི་ཚུལ་ལ་བལྟས་ན། འཕྲུལ་ཆས་གསར་བརྗེར་འབྲེལ་བ་ཅང་མེད་
པ་ལྟར་སྣང་ཡང་། དོན་དམ་པར་དེ་ནི་འཕྲུལ་ཆས་གསར་བརྗེ་ཡིས་ཡིག་རྨོངས་རྣམས་
རིམ་པར་བསལ་བའི་དབང་གིས་ཡིན་ནོ། །
གནའ་བོའི་རོམ་སྤྱི་མཐུན་རྒྱལ་ཁབ་ཀྱི་རོམ་འབངས་དཀྱུས་མ་རྣམས་ལ། སྐབས་
དེའི་དཔལ་འབྱོར་གྱི་འགྱུར་བ་ལ་དེང་སང་གི་སྐྱེ་བོ་ལྟར་གསལ་པོར་ཤེས་མཁན་མེད།
དུས་རབས་བཅུ་དགུ་པའི་དུས་མཇུག་ཏུ་སླེབས་ཚེ། བཟོ་ལས་གསར་བརྗེའི་དབང་གིས། མི་
ཕལ་པས་ཀྱང་དཔེ་ཀློག་དང་བགྲོ་གླེང་བྱེད་ཐུབ་པ་མ་ཟད། ད་དུང་རྒྱལ་ཁམས་མྱུལ་ནས་h
གནའ་བོར་མི་ཕལ་པས་མྱོང་མི་ཐུབ་པའི་འཚོ་བ་ཉམས་སུ་མྱོང་ཐུབ་པ་བྱུང་བས། བཟོ་
ལས་གསར་བརྗེའི་ཤུགས་རྐྱེན་ཐེབས་པའི་སྐྱེ་བོ་དག་གི་སེམས་སུ། འདིའི་རིང་གི་དུས་
སྐབས་འདི་འཕེལ་འགྱུར་གྱི་དུས་རིམ་ཧྲིལ་པོ་ཞིག་ཡིན་པར་འདོད་དོ། །

ལེའུ་ང་དགུ་པ། དེང་རབས་ཀྱི་ཆབ་སྲིད་དང་སྤྱི་ཚོགས་ཀྱི་བསམ་བློ་འཕེལ་ཚུལ།

གནའ་རབས་ཀྱི་ལམ་ལུགས་དང་གོམས་སྲོལ་དང་ཆབ་སྲིད་ཀྱི་ལྟ་བ་ནི། སྔོན་
དཔག་དང་ཇུས་འགོད་བྱེད་མཁན་མེད་པར། རང་ཆས་སུ་གྲུབ་ནས་དལ་བ་དལ་བུར་
འཕོ་འགྱུར་དང་འཕེལ་རྒྱས་བྱུང་བ་རེད། སྤྱི་ལོའི་སྔོན་གྱི་དུས་རབས་དྲུག་པ་སྟེ། འགྲོ་བ་
མིའི་རིགས་ཀྱི་ལང་ཚོ་རྫོགས་པའི་བསྐལ་པ་བཟང་པོ་དེར། མིའི་རིགས་ཀྱི་ཕན་ཚུན་བར་
གྱི་འབྲེལ་བར་བསམ་གཞིག་བྱེད་འདོད་པའི་བློ་མིག་ཐོག་མར་བྱེ་ཞིང་། སྔོན་གྱི་ཁྲིམས་ཀྱི་
ཞལ་ལྕེ། ཆོས་ཀྱི་དད་མོས། ཆབ་སྲིད་སྐྱོང་ལུགས་སོགས་ལ་དོགས་སློང་དང་བཅོས་བསྒྱུར་
བྱེད་པའི་འགོ་བཟུང་།
དེ་ཡང་གྷི་རེ་སི་དང་གྲོང་ཁྱེར་ཨ་ལི་ཁ་གཟན་དྷར། མིའི་རིགས་ཀྱིས་ཤེས་བྱར་
ཞིབ་འཇུག་བྱས་ནས་འོད་སྟོང་འབར་བའི་གྲུབ་འབྲས་ལོན་ཚུལ་དང༌། སྐབས་དེའི་ཚན་
རིག་ཞིབ་འཇུག་གི་ལམ་སྲོལ་བཟང་པོ་དེ། མི་རིང་བར་བྲན་གཡོག་ལམ་ལུགས་དང་ཆོས་
ལུགས་ཀྱི་མནར་གཅོད་དང་སྒེར་གཅོད་ཆབ་སྲིད་ལམ་ལུགས་སོགས་ཀྱིས་བརླགས་ཚུལ་
ལེའུ་སྔོན་མ་རྣམས་ལ་བཤད་ཟིན། དུས་རབས་བཅོ་ལྔ་པ་དང་བཅུ་དྲུག་པར། རང་དབང་
གི་བསམ་བློས་ཡོ་རོབ་གླིང་གི་མུན་པའི་སྨག་རུམ་སེལ་མ་ཐུབ། ཡོ་རོབ་གླིང་པས་རང་
དབང་གི་འདུ་ཤེས་ལ་རིམ་གྱིས་མཐོང་ཆེན་བྱེད་པའི་དུས་སུ། ཡོ་རོབ་གླིང་པའི་བསམ་བློའི་
མཁའ་དབྱིངས་སུ་འཁྲིགས་པའི་སྤྲིན་པ་ནག་པོ་དེ་རྨེག་མེད་དུ་སེལ་བར་ཨ་རབ་པའི་བློ་
རིག་དང་སོག་པོའི་རྒྱང་སྐྱོད་ཀྱིས་ནུས་པ་ཆེན་པོ་བཏོན། འབྱུང་ཁམས་ཀྱི་རང་བྱུང་སྐོར་གྱི་
ཤེས་བྱ་མང་པོ་མིའི་རིགས་ཀྱིས་ལེགས་པར་རྟོགས་པ་དང་། ཁྱད་པར་དངོས་པོའི་རྫས་ཀྱི་
ཤེས་བྱ་མཐའ་ཡས་པ་ཁོང་དུ་ཆུད་པས། དངོས་པོ་དང་དངོས་པོའི་སྟོབས་ཤུགས་བསམ་
གྱིས་མི་ཁྱབ་པར་དབང་འབྱོར་བ་ནི། མིའི་རིགས་ཀྱི་རྣམ་དཔྱོད་ཀྱི་མཐུ་ཉམས་པ་དེ་ཕྱིར་
གསོས་པའི་འབྲས་རྟགས་ཀྱི་ཐོག་མ་ཡིན་ནོ། ། སྤྱི་ཚོགས་ཚན་རིག་དཔེར་ན་མི་བྱེ་བྲ་བྲག་པའི་
སེམས་ཁམས་རིག་པ། མི་སྤྱིའི་སེམས་ཁམས་རིག་པ། སློབ་གསོ་རིག་པ། དཔལ་འབྱོར་རིག་
པ་སོགས་ཀྱང་བྱུང་ཡང་། རིག་པ་དེ་དག་ནི་རྙོག་འཛིང་ཆེ་ཁར་མིའི་ཚོར་འདུ་དང་འབྲེལ་
བས་གེགས་བར་མང་ཞིང་། འཕེལ་རྒྱས་བྱུང་བ་ཤིན་ཏུ་དལ། སྤྱིར་གཟའ་སྐར་དང་རྡུལ་
ཕྲན་གྱི་ཤེས་བྱ་ནི་མི་ཕལ་ཆེ་བས་སེམས་རྣལ་ལ་ཕབ་ནས་ཉན་སྲིད་མོད། འོན་ཀྱང་མིའི་
འཚོ་བ་སྐྱེལ་སྟངས་སྐོར་གྱི་ལྟ་བ་མི་འདྲ་བ་ཐོས་ཚེ་སེམས་གློ་བུར་མི་བདེ་བར་འགྱུར་བ་
དེའང་དེའི་དབང་གིས་ཡིན་ནོ། །
གནའ་བོའི་གྷི་རེ་སིའི་ཕེ་ལེ་ཐུའི་མཚན་ཉིད་རིག་པའི་ལྟ་བ་ནི། ཨ་རེ་སི་ཐོ་ཐོལ་གྱིས་
དོན་དངོས་ལ་ཞིབ་འཇུག་མ་བྱས་གོང་དུ་བྱུང་བ་ཡིན། ཡོ་རོབ་གླིང་དུ་ཕེ་ལེ་ཐུའི《སྤྱི་
མཐུན་རྒྱལ་ཁབ》དང《ཁྲིམས་ཀྱི་ཚོམས》སུ་བཀོད་པའི་ཡིད་བཞིན་གླིང་གི་གཏམ་རྒྱུད་
ཀྱིས། སྐབས་དེའི་མི་རྣམས་ལ་ཆབ་སྲིད་ལ་ཞིབ་འཇུག་བྱེད་འདོད་ཀྱི་ཀུན་སློང་བསྐྱེད། ཐོ་
མ་སེ་མོའར་གྱིས་ཕེ་ལ་ཐུ་ལ་ལད་མོ་བྱས་ནས་བརྩམས་པའི《ཡིད་བཞིན་གླིང》 ཞེས་
པས། དབྱིན་ཇིའི་དབུལ་སྐྱོར་བཅའ་ཁྲིམས་བཟོ་བར་ནུས་པ་ཆེན་པོ་བཏོན། འོན་ཀྱང་ནེ་
ཕོལ་སིའི་ཡུལ་གྱི་ཁམ་ཕ་ནེ་ལཱས་བརྩམས་པའི《ཉི་མའི་གྲོང་ཁྱེར》གྱིས་མིའི་རིགས་ལ་
ནུས་པ་ཅི་ཡང་མ་ཐོན།
དུས་རབས་བཅུ་བདུན་པའི་དུས་མཇུག་ཏུ། སྤྱི་ཚོགས་དང་ཆབ་སྲིད་སྐོར་གྱི་
བསྟན་བཅོས་མང་པོ་ཟམ་མ་ཆད་པར་བྱུང༌། བསྟན་བཅོས་དེ་དག་གི་རྩོམ་པ་པོ་ལས་
རྗོན་ལོ་ཁ་ཞེས་པ་ནི། སྔར་མེད་ལམ་སྲོལ་གསར་པ་འབྱེད་པའི་ཤིང་རྟ་ཆེན་པོ་ལྟ་བུར་
གྱུར། རྗོན་ལོ་ཁ་ནི་དབྱིན་ཇིའི་སྤྱི་མཐུན་རིང་ལུགས་པ་ཞིག་གི་བུ་ཡིན། ཁོང་གིས་སློབ་
གྲྭ་ཆེན་མོ་ཨོ་ཁ་སེ་ཧྥ་དྷར་གསོ་རིག་དང་རྫས་འགྱུར་སྐོར་ལ་ཞིབ་འཇུག་བྱས། རྗོན་ལོ་
ཁའི་དཔྱད་རྩོམ་དུ་ཆབ་སྲིད་ཀྱི་སྐོར། དད་མོས་རང་དབང་གི་སྐོར། སློབ་གསོའི་སྐོར་
མང་ཞིང་། ཁོང་ལ་སྤྱི་ཚོགས་བཅོས་བསྒྱུར་བྱེད་པའི་ཆོད་སེམས་གཙང་མ་ཡོད་པ་དཔྱད་
རྩོམ་དག་ཏུ་གསལ་པོར་མངོན། ཧྥ་རན་སིའི་བསམ་བློ་པ་དང་ཁྲིམས་ལུགས་རིག་པའི་
མཁས་པ་ཆེན་པོ་མོང་ཐ་སེ་ཀེའུ (1689ལོ —1755ལོ) ནི་རྗོན་ལོ་ཁ་ལས་དགུང་ལོ་
ཅུང་གཞོན་ཡང༌། འདིའི་མཚན་སྙན་གྲགས་རྗོན་ལོ་ཁ་དང་མཉམ། མོང་ཐ་སེ་ཀེའུ་ཡིས་
ཆབ་སྲིད་དང་སྤྱི་ཚོགས་དང་ཆོས་ལུགས་ལ་ཞིབ་འཇུག་རྡོ་རུས་ཐུག་པ་བྱས་ཏེ། ཧྥ་རན་
སིའི་རྒྱལ་པོས་སྒེར་གཅོད་བྱེད་པའི་ལམ་ལུགས་ཀྱི་གཡོ་རྫུ་ཚུལ་འཆོས་ཀྱི་ལྭ་བ་དུམ་བུར་
གཤགས་ནས་རང་མཚང་དམར་རྗེན་དུ་ཕྱུང༌། རྗོན་ལོ་ཁ་དང་མོང་ཐ་སེ་ཀེའུ་གཉིས་
ཀྱིས། མིའི་རིགས་ཀྱི་སྤྱི་ཚོགས་བཅོས་བསྒྱུར་བྱ་བའི་སྐོར་ལ་བསམ་གཞིག་དང་ཚོད་ལྟ་
བྱེད་པར་བར་དུ་གཅོད་པའི་བསམ་བློ་དྲི་མ་ཅན་ཀུན་བསལ་བར་བྱས། རྣམ་པ་འདི་
གཉིས་ཀྱི་མཁྱེན་དཔྱོད་ཀྱི་སྣང་བ་དཀར་པོས། སྐབས་དེའི་འཇིག་རྟེན་གསལ་བར་བྱས་
པའི་བཀའ་དྲིན་བརྗོད་པའི་ཡུལ་ལས་འདས།
དུས་རབས་བཅོ་བརྒྱད་པའི་དུས་དཀྱིལ་དང་དུས་མཇུག་ཏུ། རྗོན་ལོ་ཁ་དང་མོང་
ཐ་སེ་ཀེའུ་ཡིས་མིའི་ཀུན་སྤྱོད་དང་བློ་རིག་གི་དྲི་མ་བསལ་བའི་མཐུ་ལས། ཕྱི་རབས་མཁས་
པ་བསམ་བློ་ཅན་མང་པོ་བྱུང༌། མཁས་པ་འདི་དག་གིས་དམ་པ་གོང་མ་དག་གི་དཔྱད་
འབྲས་གཞིར་བྱས་ནས་སྤོབས་པ་ཆེན་པོས་ཞིབ་འཇུག་བྱས། མཁས་པ་མི་རབས་གསར་པ་
འདི་དག་ལས། ཕལ་ཆེ་བ་ནི་ཡེ་ཤུའི་ཆོས་ཚོགས་ནང་གི་ངོ་རྒོལ་བྱེད་ཕོད་པ་ཅན་ཤ་སྟག་
ཡིན། འདི་ཚོས 《ཤེས་བྱ་ཀུན་ཁྱབ》 ཅེས་པའི་བསྟན་བཅོས་རྩོམ་སྒྲིག་བྱས་པས། དེ་དག་
གི་མིང་ལ་ཤེས་བྱ་ཀུན་མཁྱེན་པར་གྲགས། འཇིག་རྟེན་གསར་པ་ཞིག་བསྐྲུན་པར་བྱ་བ་ནི་
འདི་ཚོའི་ཐུན་མོང་གི་ཕུགས་འདུན་ཡིན། ཤེས་བྱ་ཀུན་མཁྱེན་པ་རྣམས་ལ་དཔལ་འབྱོར་
རིག་པའི་མཁས་པ་དང་ཞིང་ལས་གཙིགས་ཆེན་བྱེད་མཁན་ཤིན་ཏུ་མང་བས། འདི་ཚོས་
བཟའ་འབྲུ། ཚོང་རྫས་ཀྱི་ཐོན་སྐྱེད། བགོ་བཤའ་བྱེད་སྟངས་སོགས་ལ་ཞིབ་འཇུག་འཛེམས་
མེད་བྱས། དེ་དག་ལས《འབྱུང་ཁམས་གནས་ལུགས》ཀྱི་རྩོམ་པ་པོ་མོ་ར་ལེ་ཞེས་པས། རྒྱུ་
ནོར་སྒེར་ལ་དབང་བའི་ལམ་ལུགས་མཐའ་གཅིག་ཏུ་བཀག་ནས། གུང་ཁྲན་རིང་ལུགས་ཀྱི་
སྤྱི་ཚོགས་འཛུགས་པའི་ཇུས་བཏོན། མོ་ར་ལེ་ནི་དུས་རབས་བཅུ་དགུ་པའི་སྤྱི་ཚོགས་རིང་
ལུགས་ཀྱི་བྱེ་བྲག་ཐུན་མོང་རིང་ལུགས་པའི་གདོང་ལེན་པ་ཡིན།
སྤྱི་ཚོགས་རིང་ལུགས་ཞེས་པ་ནི་ཡང་སྙིང་གང་འདྲ་ཞིག་ཡིན་ཞེ་ན། འདི་ལ་མཚན་
ཉིད་མི་འདྲ་བ་བརྒྱ་ལྷག་དང་གྲུབ་མཐའ་ཐ་དད་སྟོང་ཕྲག་ཉེ་བ་ཡོད་པས། འདི་འདྲ་ཡིན་
ཞེས་ཁ་ཚོན་གཅོད་དཀའ་ཡང་། དེའི་ངོ་བོའི་ཆ་ནས་བཤད་ན། སྤྱི་ཚོགས་རིང་ལུགས་པས་
རྒྱུ་ནོར་སྒེར་ལ་དབང་བའི་ལམ་ལུགས་བཀག་ནས། མང་ཚོགས་ཀྱི་ཁེ་ཕན་བསྒྲུབ་དགོས་
པར་འདོད། སྔོན་གྱི་དུས་རབས་སོ་སོའི་རྒྱུ་ནོར་གྱི་ལྟ་བར་བརྟགས་ཤིང་དཔྱད་ན། རྒྱལ་སྤྱི་
རིང་ལུགས་དང་སྤྱི་ཚོགས་རིང་ལུགས་ནི་མིའི་རིགས་ཀྱི་ཆབ་སྲིད་ཀྱི་ལྟ་བ་གཙོ་བོ་གཉིས་
ཡིན། ལྟ་བ་འདི་གཉིས་ལ་བརྟེན་ནས་མིའི་རིགས་ཀྱི་ཆབ་སྲིད་ལ་འཕོ་འགྱུར་མང་པོ་བྱུང༌།
འཐབ་རྩོད་ལ་དགའ་བའི་བློ་ཞིག་མིའི་རིགས་ལ་ལྷན་སྐྱེས་སུ་ཡོད་པ་ནི། མིའི་རིགས་
ཕ་རྒྱུ་ནོར་གྱི་འདུ་ཤེས་སྐྱེ་བའི་རྩ་བ་ཡིན། མིའི་རིགས་ཐོག་མར་མི་ལ་འཕེལ་འགྱུར་མ་བྱུང་
བའི་སྔོན་དུ། གདོད་མའི་རྒྱུ་ནོར་ནི་མིའི་རིགས་ཀྱི་མེས་པོ་མི་མ་སྤྲ་དག་གིས་བདག་གིར་
བཟུང་ཡོད། འདིར་བརྗོད་པའི་གདོད་མའི་རྒྱུ་ནོར་ཞེས་པ་ནི། སྲོག་ཆགས་ཀྱི་རྩོད་གཞིར་
གྱུར་པའི་དངོས་པོ་རྣམས་ཡིན། དཔེར་ན་ཁྱིའི་རྩོད་གཞི་རུས་པ་དང༌། སྟག་མོའི་རྩོད་གཞི་
སྟག་ཚང་དང༌། སྲོག་ཆགས་ཁྱུ་ཞིག་གི་རྩོད་གཞིར་གྱུར་པའི་ཁྱུ་མཆོག་གི་གོ་ས་སོགས་
བདག་དབང་གསལ་པོར་མཚོན་ཐུབ་པའི་ཆོས་རྣམས་སོ། །སྤྱི་ཚོགས་རིག་པར་གདོད་མའི་
གུང་ཁྲན་རིང་ལུགས་ཞེས་པའི་ཐ་སྙད་ཅིག་བྱུང་འདུག་པ་དེར་ཁུངས་བཅོལ་ས་ཅི་ཡང་
མེད། རྡོ་ཆས་རྙིང་པའི་དུས་རབས་ཀྱི་འགོ་སྟོད་ནས། ཚོ་བའི་འགོ་དཔོན་གྱིས་ཆུང་མ། བུ་
ཕྲུག་ཡོ་བྱད་དང་དངོས་རྫས་གཟུགས་ཅན་པ་བདག་གིར་བཟུང་། མི་ཞིག་གིས་འགོ་དཔོན་
གྱི་རྒྱུ་ནོར་ཕྲོགས་ཚེ། འགོ་དཔོན་གྱིས་དེ་ལ་འཐབ་ཅིང་དེ་གསོད་ཐག་ཆོད་ཡིན། ཚོ་བའི་
ལམ་ལུགས་ནི་འདི་ལྟར་མི་རབས་ནས་མི་རབས་ལ་བརྒྱུད་ནས་བྱུང་བ་ཡིན། ཨ་ཐ་ཁེན་
སེན་གྱིས་བརྩམས་པའི 《གདོད་མའི་ཁྲིམས་ལུགས》 ཞེས་པར། “གདོད་མའི་ཚོ་བའི་ལམ་
ལུགས་ལ་འགྱུར་བ་བྱུང་སྟེ། འགོ་དཔོན་གྱིས་རང་གི་ཚོ་བའི་ན་གཞོན་དག་ལ་རིམ་གྱིས་གུ་
ཡངས་བྱས་ཤིང༌། ན་གཞོན་རྣམས་ཀྱིས་ཚོ་བ་གཞན་དག་ལས་ཕྲོགས་པའི་བུ་མོ་རང་གི་
ཆུང་མར་བྱེད་ཆོག་པ་དང་། ན་གཞོན་ཚོར་རང་གིས་བཟོས་པའི་རྒྱན་ཆ་དང་བརྔོན་པའི་
རི་དྭགས་སོགས་ཀྱང་བདག་གིར་བྱེད་ཆོག་པར་བྱས།” ཞེས་གསུངས། མི་དང་མིའི་བར་རྒྱུ་
ནོར་གྱི་བདག་དབང་ཕན་ཚུན་ཁས་བླངས་ནས་མཐུན་ཐབས་བྱས་པས། མིའི་རིགས་ཀྱི་སྤྱི་
ཚོགས་ནི་གོང་འཕེལ་བྱུང་བ་ཡིན། འདིའི་སྐབས་ཀྱི་མཐུན་ཐབས་ནི། དྲག་པོའི་སྟོབས་ཀྱིས་
ཚོ་བ་གཞན་དག་རང་གི་མངའ་ཁོངས་ནས་སྐྲོད་པར་བྱེད་པའི་ལྷན་སྐྱེས་ཀྱི་ནུས་པ་ཞིག་
ཡིན། དཔེར་ན་རི་བོ། ནགས་ཚལ། ཆུ་བོ་ནི་སྤྱི་ལ་དབང་བ་ལས་སྒེར་པ་སུས་ཀྱང་བདག་
བཟུང་བྱ་མི་ཐུབ་པ་ལྟ་བུའོ། །གལ་སྲིད་མི་ཞིག་གིས་དེ་དག་སྒེར་ལ་བཟུང་ཚེ་ཀུན་གྱིས་
དེ་ལ་རྒོལ་བ་བྱེད་པ་རེད། དེ་བས་མིའི་རིགས་ཀྱི་སྤྱི་ཚོགས་ལ་ཐོག་མའི་དུས་ནས་བདག་
དབང་ལ་ཤེད་སྙོམས་བྱེད་པའི་རྣམ་པ་ཞིག་བྱུང༌། དུད་འགྲོ་དང་བསྐལ་པ་ཡ་ཐོག་གི་
གདོད་མའི་མི་ཡི་བདག་འཛིན་ནི། ཤེས་རིག་དར་བའི་སྤྱི་ཚོགས་ཀྱི་མིའི་བདག་འཛིན་ལས་
ཤིན་ཏུ་ཆེ། དུད་འགྲོ་དང་གདོན་མའི་མི་ཡི་བདག་འཛིན་ནི། ལྷན་སྐྱེས་སུ་བྱུང་བའི་བདག་
འཛིན་ཡིན་པ་ལས།བློས་རྣམ་པར་དཔྱད་ནས་བྱུང་བའི་བདག་འཛིན་མ་ཡིན་ནོ།།
གདོད་མའི་མི་དང་དེང་སང་གི་སློབ་གཉེར་མེད་པའི་མིའི་བདག་འཛིན་ལ་གཏིང་
མཐའ་མེད། འདི་དག་གིས་བུད་མེད། བཟུང་དམག གཅན་གཟན་དང་རི་དྭགས། ས་སྟོང༌།
ཁང་རྡོ་ལེན་སའི་རྡོ་ཁུང་སོགས་ཕྲོགས་ནས་ལག་ཏུ་ལོན་རིགས་མཐའ་དག་ནི་རང་ཉིད་
ལ་དབང་བར་འདོད། སྤྱི་ཚོགས་ཡར་རྒྱས་འབྱུང་རིམ་དུ། མིའི་རིགས་ཀྱིས་གསོད་རེས་མི་
འོང་བར་ཁྲིམས་བཅས། བདག་དབང་འཕྲོག་རྩོད་མི་འོང་བ་ལ། སུས་ཐོག་མར་རྙེད་པ།
སུས་ཐོག་མར་གསར་གཏོད་བྱས་པ། སུས་ཐོག་མར་གསར་བཟོ་བྱས་རིགས་ཀུན་མི་དེ་ལ་
དབང་བའི་སྲོལ་བཙུགས། བུན་ལེན་གྱིས་བུ་ལོན་འཇལ་མི་ནུས་ཚེ། བུན་ལེན་གྱི་རྒྱུ་ནོར་
བུན་བདག་ལ་དབང་བ་དང༌། ཞིང་པས་ཞིང་བདག་གི་ས་ཞིང་བཏབ་ཚེ། ཞིང་བདག་གིས་
ཞིང་པའི་ལག་ནས་ས་བོགས་སྙོག་འོས་པའང་ཀུན་ལ་མཐུན་སྣང་དུ་གྲུབ། མིའི་རིགས་ལ་
སྒྲིག་འཛུགས་ཡོད་པའི་འཚོ་བ་རོལ་སྟངས་བྱུང་བ་ནས་བཟུང༌། འདོད་དགུ་བདག་གིར་
འཛིན་པའི་བསམ་སྦྱོར་ལ་གནོད་པ་ཆེན་པོ་ཡོད་པ་མིའི་རིགས་ཀྱིས་རིམ་གྱིས་རྟོགས། འགྲོ་
བ་མིའི་རིགས་བྱུང་མ་ཐག་ཏུ་མིའི་རིགས་ལ་ཐམས་ཅད་བདག་བཟུང་བྱེད་པའི་དབང་ཆ་
ཞིག་ཐོབ་ཡོད་དམ་ཞེ་ན་མེད་དོ། ། མིའི་རིགས་འཇིག་རྟེན་དུ་བྱུང་ནས་འཇིག་རྟེན་འདི་
རིམ་གྱིས་བདག་གིར་བཟུང་བ་རེད། མིའི་རིགས་ཀྱི་ཐོག་མའི་ཤེས་རིག་དེ་དར་སྐབས་སུ།
སྤྱི་ཚོགས་ཀྱི་འཐབ་རྩོད་གང་འདྲ་བྱས་ཡོད་པ་ང་ཚོས་དེང་སང་དཔོག་དཀའ་ཡང༌། རོམ་
སྤྱི་མཐུན་རྒྱལ་ཁབ་ཀྱི་ལོ་རྒྱུས་ལ་བལྟས་ན་སྐབས་དེའི་མིའི་རིགས་ཀྱིས། བུན་དབང་གིས་
སྤྱི་ཚོགས་ལ་ཟིང་ཆ་བསླངས་པས་དེ་མེད་པར་བཟོ་དགོས་ཚུལ་དང༌། ས་ཞིང་ཚད་མེད་
བདག་གིར་བཟུང་བས་སྤྱི་ཚོགས་ལ་གནོད་སྐྱེལ་ཚུལ་གསལ་པོར་ཤེས་ཡོད་པར་སྣང༌། དེ་
བས་བྷ་བྷི་ལུན་གྱི་དུས་མཇུག་ཏུ། བྲན་གཡོག་བདག་བཟུང་བྱེད་དབང་ལའང་ཚོད་འཛིན་
བྱས། དེ་རྗེས་གསར་རྗེ་པ་ཆེན་པོ་ཡེ་ཤུས་ཀྱང་མིའི་རིགས་ཀྱི་བདག་དབང་ལ་སུན་འབྱིན་
བྱས། ཡེ་ཤུས “མི་ལོངས་སྤྱོད་ཀྱིས་ཕྱུག་པ་ཞིག་ལྷ་ཡུལ་དུ་བགྲོད་པ་ནི། རྔ་མོང་ཁབ་མིག་
ཏུ་འཛུལ་བ་ལས་ཀྱང་དཀའོ” གསུངས། མིའི་རིགས་ཀྱི་རྒྱུ་ནོར་གྱི་བདག་དབང་ལ་ངོ་
རྒོལ་བྱས་པའི་བརྒྱུད་རིམ་ལ་ལོ་ཉིས་སྟོང་ལྔ་བརྒྱ་ནས་སུམ་སྟོང་གི་ལོ་རྒྱུས་ཡོད། སྟོན་པ་
ཡེ་ཤུ་ལོ་ཆིག་སྟོང་དགུ་བརྒྱའི་སྔོན་དུ་འཇིག་རྟེན་དུ་བྱོན་པ་ནས་བཟུང་། སྐྱེ་བོ་མང་པོ་ཡེ་
ཤུའི་བསྟན་པའི་རྗེས་སུ་འབྲངས་ཏེ། མི་ལ་རྒྱུ་ནོར་མེད་ཀྱང་རུང་བའི་ལྟ་བར་རིམ་གྱིས་
ཡིད་ཆེས། དེ་དང་ཆབས་ཅིག་ཏུ “རང་ལ་དབང་བའི་རྒྱུ་ནོར་དེ། རང་གིས་ཅི་དགར་སྤྱད་
ཆོག” ཅེས་པའི་ལྟ་བར་དོགས་པ་སྐྱེས།
འོན་ཀྱང་རྒྱུ་ནོར་བདག་དབང་གི་གནད་དོན་ནི། དུས་རབས་བཅོ་བརྒྱད་པའི་དུས་
མཇུག་ཏུའང་མིའི་རིགས་ཀྱིས་དེ་ལ་དོགས་སློང་བྱས་ནས་བསྡད་པ་ལས། དེ་ཐག་གཅོད་
བྱེད་ཐབས་རྙེད་པ་ལྟ་ཅི། དེའི་རྩ་བ་གང་ཡིན་ཡང་གསལ་པོར་མ་རྟོགས། རང་རྒྱུ་ནོར་
ཁམས་ཀྱི་རྒྱལ་པོས་མི་འཕྲོག་པ་དང་། རྒྱལ་པོས་བག་མེད་དུ་མི་སྤྱོད་པ་ནི་སྐབས་དེའི་མི་
ཀུན་གྱི་རེ་འདུན་ཡིན། ཧྥ་རན་སིར་གསར་བརྗེ་ལངས་དོན་ཡང་། རྒྱལ་པོའི་ཁྲལ་ངན་སྣ་
ཚོགས་ཀྱིས་འབངས་ཀྱི་རྒྱུ་ནོར་རྩ་མེད་དུ་མི་གཏོང་བའི་ཐབས་ཙམ་ཡིན། འོན་ཀྱང་གསར་
བརྗེའི་འདྲ་མཉམ་རིང་ལུགས་པས། སྔར་གསར་བརྗེ་ཡིས་སྲུང་སྐྱོབ་བྱས་པའི་རྒྱུ་ནོར་ནི་
མཐར་གསར་བརྗེ་ཡི་དགག་བྱར་བསྒྱུར། སྐབས་དེར་དབུལ་པོ་རྣམས་ལ་སྡོད་སའི་ཁང་
པ་མེད། ཟས་ཀྱིས་ལྟོ་མི་འགྲང་། གོས་ཀྱིས་རྒྱབ་མི་ཁེབས། ལས་ཀ་མ་ལས་ན་མངའ་བདག་
གི་ལག་ནས་སྡོད་སའི་ཁང་པ་དང་ཟས་མི་ལོན། འདི་འདྲ་བའི་སྤྱི་ཚོགས་ལ་འདྲ་མཉམ་
དང་རང་དབང་རྣལ་མ་ཞིག་ག་ལ་འོང༌། དབུལ་པོ་རྣམས་ཀྱིས་སྤྱོད་ཚུལ་འདི་ཤིན་ཏུ་ཐལ་
དྲགས་པར་འདོད་ཅིང་འཁང་ར་བྱེད་དོ།།
འདྲ་མཉམ་མ་ཡིན་པའི་སྐྱོན་འདི་སེལ་ཐབས་སུ། ཆ་སྙོམས་རིང་ལུགས་པས་རྒྱུ་
ནོར་ཐམས་ཅད་ཀུན་ལ་ཆ་སྙོམས་ཀྱིས་བགོས་ན་ལེགས་པར་འདོད། གདོད་མའི་སྤྱི་
ཚོགས་རིང་ལུགས་པས།སྒེར་ལ་དབང་བའི་རྒྱུ་ནོར་མེད་པར་བྱས་ནས། རྒྱུ་ནོར་ཡོད་ཚད་
རྒྱལ་ཁབ(འདིར་དམངས་གཙོ་རིང་ལུགས་རྒྱལ་ཁབ་ལ་གོ་དགོས) ལ་དབང་བར་བྱ་
དགོས་པར་འདོད།
རིང་ལུགས་མི་འདྲ་བ་དག་གི་གཞོལ་བྱ་རང་དབང་དང་བདེ་བ་ཡིན་པ་གཅིག་མཐུན་
ཡིན་ཡང་། གཅིག་གིས་ཆ་སྙོམས་ཀྱིས་སྒེར་ལ་དབང་དགོས་པར་འདོད་པ་དང་། གཅིག་གིས་
སྒེར་ལ་དབང་བའི་ལམ་ལུགས་རྩ་མེད་དུ་གཏོང་དགོས་པར་འདོད། ལྟ་བ་འདི་གཉིས་ཕན་
ཚུན་འགལ་བ་ཡིན་པ་འདིའི་སྟེང་ནས་བལྟས་ན། བདག་དབང་ནི་རྒྱུ་རྐྱེན་དུ་མ་འདུས་པའི་
ཕུང་པོ་ཞིག་ཡིན་པ་ལས།རྒྱུ་རྐྱེན་སྣ་གཅིག་མ་ཡིན་པ་གསལ་པོར་མཐོང་ངོ་། །
དུས་རབས་བཅུ་དགུ་པར་སྤྱི་ཚོགས་གོང་འཕེལ་བྱུང་བ་དང་ཆབས་ཅིག་ཏུ། མིའི་
རིགས་ཀྱིས་རྒྱུ་ནོར་ནི་རིན་ཐང་མི་འདྲ་བ་དང་མཐའ་འབྲས་མི་འདྲ་བ་མང་པོར་འབྲེལ་
བའི་བདག་དབང་སྣ་ཚོགས་ཀྱི་བདག་ཉིད་ཅན་ཞིག་ཡིན་པ་ལས། དེ་ནི་དངོས་པོ་རྐྱང་
པ་ཙམ་ཞིག་མིན་ཚུལ་རིམ་གྱིས་ངོས་ཟིན། དཔེར་ན་མི་ཞིག་གི་གཟུགས་པོ། སོ་ཤད། གོན་
པ། སྒྱུ་རྩལ་པའི་ཡོ་ཆས་སོགས་ནི་མི་དེའི་སྒེར་གྱི་རྒྱུ་རྫས་ཡིན་པ་ལྟ་བུའོ། །ཡང་དཔེར་
ན་ལྕགས་ལམ། སྡོད་ཁང་། སྐྱེད་མོས་ཚལ། འཕྲུལ་ཆས། སྐྱིད་གཏོང་གྲུ་གཟིངས་སོགས་ནི་
གཞུང་དང་སྒེར་ལ་ཚད་ཅི་ཙམ་དབང་བ་དང༌། རྒྱལ་ཁབ་ཀྱིས་བདག་གཉེར་བྱེད་དམ་
ཡང་ན་གཞན་ལ་གླ་བ་སོགས་བསམ་གྲོས་ལེགས་བསྡུར་གྱིས་ཐག་གཅོད་དགོས་པ་ཞིག་
ཡིན་པ་ལྟ་བུའོ། ། འདི་རྒྱལ་ཁབ་བདག་སྐྱོང་བྱེད་ཐབས་དང་རྒྱལ་ཁབ་གོང་འཕེལ་གཏོང་
ཐབས་སྐོར་ཡིན་པས། གནད་དོན་འདི་དག་ཆབ་སྲིད་ཀྱི་ཁོངས་སུ་འདུ། འདི་དག་སློབ་
གསོ་རིག་པ་དང་སེམས་ཁམས་རིག་པར་ཡང་འབྲེལ་བ་མང་པོ་ཡོད། སྐབས་འདིར་མིའི་
རིགས་ཀྱིས་རྒྱུ་ནོར་ལ་རང་སྣང་གང་ཤར་གྱིས་སྐྱོན་བརྗོད་བྱས་ཀྱང་། སྐྱོན་བརྗོད་བྱས་པ་
དེ་ཚན་རིག་དང་མཐུན་པོ་མ་བྱུང༌། མི་སྒེར་རིང་ལུགས་པས། རྒྱུ་ནོར་སྒེར་ལ་དབང་བར་
བྱས་ན་སྒེར་གྱི་རྒྱུ་ནོར་ནམ་ཡང་སྒེར་ལ་དབང་ཐུབ་ཁར་རྒྱུ་ནོར་སྤེལ་ཐུབ་པར་འདོད། སྤྱི་
ཚོགས་རིང་ལུགས་པས། རྒྱལ་ཁབ་ཀྱིས་རྒྱུ་ནོར་བསྡུས་ནས་སྒེར་གྱི་རྒྱུ་ནོར་ལ་ཚོད་འཛིན་
བྱེད་དགོས་པར་འདོད། ཞིབ་པར་བརྟགས་ན་གྲལ་རིམ་སོ་སོའི་མི་རྣམས་ནི། རྒྱུ་ནོར་སྒེར་
ལ་དབང་བར་རྩ་བ་ནས་མི་འཐད་པའི་གུང་ཁྲན་རིང་ལུགས་པ་དང༌། སྲིད་གཞུང་གི་ཁྲལ་
རིགས་འཇལ་འདོད་མེད་པའི་མི་སྒེར་རིང་ལུགས་པའི་བར་དུ་གནས་པར་མཐོང་། དེང་
སང་གི་སྤྱི་ཚོགས་རིང་ལུགས་ནི་ཐུན་མོང་རིང་ལུགས་པ་ཡིན། འདིས་སྒེར་ལ་རྒྱུ་ནོར་ངེས་
ཅན་ཞིག་དབང་ཆོག་པར་འདོད་ཀྱང༌། སློབ་གསོ། གཏེར་རྫས། འགྲིམ་འགྲུལ། ས་ཞིང༌།
དངོས་རྫས་གལ་ཆེན་ཐོན་སྐྱེད་བྱེད་པ་སོགས་ཀྱི་དབང་ཆ་ནི་སྒྲིག་འཛུགས་ཆ་ཚང་བའི་
རྒྱལ་ཁབ་ལ་དབང་དགོས་པར་འདོད། ཉེ་ཆར་ཚན་རིག་དང་མཐུན་པའི་ཐབས་ཤེས་
བསྟེན་ནས་ཞིབ་འཇུག་དང་འཆར་འགོད་བྱ་དགོས་པར་འདོད་པའི་སྤྱི་ཚོགས་རིང་ལུགས་
པའང་བྱུང༌། ལས་གཞི་རྒྱ་ཆེན་པོ་བསྒྲུབ་པར་སློབ་གསོའི་སྐལ་བ་མ་ཐོབ་པ་ཞིག་གིས་
གཞན་དང་མཉམ་ལས་བྱེད་ཁག་པོར་ཡོད་ཚུལ་མིའི་རིགས་ཀྱིས་གསལ་པོར་རྟོགས།སྒེར་
ཚུགས་ཁེ་ལས་ནི་རིམ་གྱིས་རྒྱལ་ཁབ་ཀྱིས་བདག་གཉེར་བྱེད་སྐབས། ངེས་པར་དུ་སློབ་གསོ་
ཡར་རྒྱས་གཏོང་དགོས་པ་དང་། བདག་གཉེར་དང་ལྟ་སྐུལ་བྱེད་པའི་ལས་ཁུངས་འཛུགས་
དགོས་སོ། ། དེང་སང་གི་རྒྱལ་ཁབ་དག་ལ་ཐུན་མོང་གི་བྱ་འགུལ་ཆེན་པོ་སྤེལ་སྐབས།གསར་
འགྱུར་སྒྲོག་ལུགས་དང་ཆབ་སྲིད་སྐྱོང་ལུགས་ལ་ད་དུང་མ་སྨིན་པའི་ཆ་དུ་མ་ཡོད་པར་
མཐོང་ངོ༌། །
བར་སྐབས་ཤིག་ལ། བདག་པོ་དང་གླ་པ་སྤྱིའི་བར་དང༌། ཁྱད་པར་བདག་པོ་སེར་སྣ་
ཅན་དང་གླ་པ་ངོ་ལོག་བྱེད་ཕོད་པའི་བར་གྱི་འགལ་བ་ཆེ་བར་སོང་བས། གུང་ཁྲན་རིང་
ལུགས་ཀྱི་ལྟ་བ་འཛམ་གླིང་དུ་རྒྱ་ཆེར་དར། གུང་ཁྲན་རིང་ལུགས་ནི་མར་ཁེ་སི་དང་འབྲེལ་
བ་ཆེན་པོ་ཡོད། མར་ཁེ་སིའི་རིགས་པའི་གཞུང་ལུགས་ཀྱི་རྩ་བའི་ལྟ་བར། མིའི་བསམ་བློའི་
འདུ་ཤེས་ནི་འབྱོར་པའི་ཆ་རྐྱེན་གྱིས་ཁ་ལོ་སྒྱུར་བ་དང་། དེང་གི་སྤྱི་ཚོགས་སུ་བཤུ་གཞོག་
བྱེད་པ་པོའི་གྲལ་རིམ་དང་བཤུ་གཞོག་བྱ་ཡུལ་གྱི་གྲལ་རིམ་བར་ལ་ཁེ་ཕན་གྱི་རྩོད་གཞི་
སྡུམ་ཐབས་མེད་པ་ཞིག་ཡོད་པར་འདོད་པ་དང་། འཕྲུལ་ཆས་གསར་བརྗེ་ཡིས་སློབ་གསོ་
ཡར་རྒྱས་བཏང་ཞིང་། སློབ་གསོ་ཡར་རྒྱས་ཕྱིན་པས་བཤུ་གཞོག་བྱ་ཡུལ་གྱི་གྲལ་རིམ་གྱི་གོ་
རྟོགས་སད་པས། དེས་བཤུ་གཞོག་གྲལ་རིམ་ལ་ངོ་ལོག་བྱེད་འདོད་ཀྱི་བློ་སེམས་ཇེ་བརྟན་
དུ་བཏང་ཡོད་པར་འདོད། མར་ཁེ་སིས་བཟོ་པ་གྲལ་རིམ་གྱི་གོ་རྟོགས་སད་ཚེ་སྲིད་དབང་
འཕྲོག་ཐབས་རྙེད་ནས། སྤྱི་ཚོགས་རིང་ལུགས་ཀྱི་རྒྱལ་ཁབ་གསར་པ་ཞིག་གཟུག་པར་
འགྱུར་རོ་ཞེས་ལུང་བསྟན། ངོ་རྒོལ་དང་གྱེན་ལོག་དང་གསར་བརྗེ་བྱུང་བར་ལེ་ཁག་མེད་
མོད། འོན་ཀྱང་རྐྱེན་དེ་དག་གིས་སྤྱི་ཚོགས་ལ་གཏོར་བརླག་ཆེན་པོ་བྱས་པའང་སུས་ཀྱང་
བསྙོན་མི་ནུས། མར་ཁེ་སི་རིང་ལུགས་ཨུ་རུ་སུར་ལག་བསྟར་བྱས་ཀྱང་། དེར་གཏོར་བརླག་
ཆེན་པོ་བྱས་པ་ལས། གསར་གཏོད་ཀྱི་ཡོན་ཏན་ཆ་ཙམ་ཡང་མ་མཐོང་།
མར་་སིས་རྒྱལ་ཁབ་བར་གྱི་འགལ་བ་ནི་གྲལ་རིམ་འཐབ་རྩོད་ཀྱིས་ཚབ་བྱེད་
ཐབས་ལ་འབད་དེ། སྔ་ཕྱིར་རྒྱལ་སྤྱིའི་བཟོ་པའི་ཚོགས་པ་ལན་གསུམ་བཙུགས། མར་ཁེ་
སིའི་རིང་ལུགས་ནི་ཉེ་རབས་པའི་སེམས་ཁམས་དང་མཐུན་པས། ཁོང་གི་ལྟ་བ་ནི་འཛམ་
གླིང་རང་བཞིན་གྱི་བསམ་བློའི་འཕེལ་ཕྱོགས་ཤིག་ཏུ་འགྱུར་ཡང་སྲིད། དབྱིན་ཇིའི་དཔལ་
འབྱོར་རིག་པའི་མཁས་དབང་ཨ་དྷམ་སེ་མེ་སེའི་སྐུ་རིང་ནས་བཟུང་། འཛམ་གླིང་དུ་རྒྱལ་
ཁབ་ཕན་ཚུན་ལ་ཚོང་སྒོ་དབྱེ་བ་ནི་འཛམ་གླིང་ཧྲིལ་པོ་དར་རྒྱས་འབྱུང་བའི་རྩ་བ་ཡིན་
པར་རྟོགས། མི་སྒེར་རིང་ལུགས་པ་རྣམས་རྒྱལ་ཁབ་ལ་འཁང་དོན་ནི། རྒྱལ་ཁབ་དང་རྒྱལ་
ཁབ་བར་གྱི་སྒོ་ཁྲལ་དང༌། སྒོ་ཁྲལ་དེ་གཞིར་བྱས་པའི་བཅའ་ཁྲིམས་ཀྱིས་བྱ་སྤྱོད་དང་ལས་
འགུལ་སྣ་ཚོགས་སྤེལ་དབང་ལ་ཚོད་འཛིན་བྱས་པ་ལ་མ་རངས་པས་ཡིན། བསམ་བློའི་ལམ་
ཕྱོགས་མི་མཐུན་པ་འདི་གཉིས་བར་ལ། རྒྱལ་མོ་ཝེ་ཁ་ཐོ་རེ་ཡའི་སྐབས་ཀྱི་དབྱིན་ཇིའི་ཚོང་
པའི་མི་སྒེར་རིང་ལུགས་པའི་ཚོང་ལས་རང་དབང་གི་ལྟ་བ་དང༌། མར་ཁེ་སི་རིང་ལུགས་
པའི་གྲལ་རིམ་འཐབ་རྩོད་བྱེད་པའི་སྤྱི་ཚོགས་རིང་ལུགས་ཀྱི་བསམ་བློའི་བར་ལྟ་བུའི་ཁྱད་
པར་ཆེན་པོ་ཡོད། འདི་གཉིས་བར་ལ་འགལ་བ་ཇི་ལྟར་ཆེ་ཡང་། མིའི་རིགས་ཀྱི་བྱ་བ་ནི་
རྒྱལ་ཁབ་ཀྱི་འཆིང་བ་དང་རྒྱལ་མཚམས་ཀྱི་བཀག་རྒྱ་བརྟོལ་ནས་བསྒྲུབ་དགོས་ཚུལ་འདི་
གཉིས་ཀར་མཐུན་སྣང་དུ་གྲུབ། བསམ་བློ་འདི་གཉིས་བར་ལ་དངོས་ཡོད་ཀྱི་གཏན་ཚིགས་
ཀྱིས་གཞུང་ལུགས་ཀྱི་གཏན་ཚིགས་ཕམ་པར་བྱས་པ་ནི་ཡ་མཚན་པའི་གནས་སོ། །སྤྱི་
ཚོགས་རིང་ལུགས་དང་མི་སྒེར་རིང་ལུགས་གཉིས་ཀྱིས། དཔྱད་གཞིའི་གནད་དོན་གཅིག་ལ་
སྒོ་མི་འདྲ་བ་གཉིས་ནས་ཞིབ་འཇུག་བྱས་པ་སྟེ། མིའི་རིགས་ཀྱིས་མཉམ་ལས་བྱེད་ཐབས་ལ་
ཆབ་སྲིད་དང་སྤྱི་ཚོགས་ཀྱི་ཆ་ནས་འགྲེལ་བཤད་དང་ཐག་གཅོད་བྱེད་ཐབས་ཤིག་བཙལ་
བ་ཡིན་པ་མི་རྣམས་ཀྱིས་རིམ་གྱིས་ཤེས། མིའི་རིགས་ཀྱིས་བླ་མེད་རོམ་གོང་མའི་རྒྱལ་ཁབ་
དང་ཡེ་ཤུའི་ཆོས་ལུགས་ཀྱི་ལྟ་བར་བརྒལ་བརྟག་དོགས་སློང་བྱེད་པའི་སྐབས་དང་། དོ་
སྣང་བྱ་ཡུལ་ས་དབུས་རྒྱ་མཚོ་ནས་རིམ་གྱིས་འཛམ་གླིང་ཡོངས་ལ་འཕོ་འགྱུར་འབྱུང་བའི་
སྐབས་སུ། ཡོ་རོབ་གླིང་དུ་གནད་དོན་དེར་ཞིབ་འཇུག་བྱ་བར་ཡང་བསྐྱར་ཤུགས་སྣོན་བྱས།
གནའ་དེང་གི་སྤྱི་ཚོགས་དང་དཔལ་འབྱོར་དང་ཆབ་སྲིད་སོགས་ཀྱི་བསམ་བློའི་
འཕེལ་ཚུལ་དང་རྩོད་གཞི་རྣམས་རེ་རེ་བཞིན་བཤད་དགོས་ན། བརྩད་ནས་རྫོགས་མཐའ་
མེད་པའི་ལྟ་བ་མི་འདྲ་བ་མང་པོའང་འདིར་རེ་རེ་བཞིན་བཤད་དགོས་ཀྱང་། དེ་དེབ་ཐེར་
འདི་རྩོམ་པའི་དགོས་པ་དང་བརྗོད་བྱའི་ཚད་ལས་བརྒལ། འོན་ཀྱང་དེ་དག་ལ་སྤྱིའི་ཆ་
ནས་བརྟགས་ན། མིའི་བསམ་པར་བསླབ་སྟོན་བསམ་བློ་གསར་པ་ཞིག་གཟུག་རྒྱུ་ནི་ད་དུང་
ལེགས་པར་མ་གྲུབ་པ་མ་ཟད། བྱ་བ་འདིའི་འགྲུབ་ཚད་ནི་ཚད་ཐིག་ཇི་ལྟ་བུར་སླེབས་ཡོད་
པ་ལ་གདེང་འཇོག་ཀྱང་བྱ་དཀའ་བར་མཐོང་། དེ་ལྟ་ན་ཡང༌། ཐུན་མོང་གི་འདུན་པ་འགའ་
རིམ་གྱིས་ཆགས་བཞིན་ཡོད་པ་འདིས། དེང་སང་གི་སྲིད་དོན་དང་མི་མང་གི་བསམ་སྦྱོར་
ལ་ཤུགས་རྐྱེན་ཐེབས་བཞིན་ཡོད་པའང་མངོན་སུམ་དུ་གྲུབ། འདུན་པ་དེ་དག་ལ་ད་དུང་
གསལ་ཁ་མ་ཐོན་ཞིང༌། གོ་བསྐོན་བློ་འགུག་བྱེད་པའི་ནུས་པའང་ཆེན་པོ་མེད་པས། མིའི་
རིགས་ལ་དེ་ད་དུང་གོ་རིམ་ཡོད་པ་དང་བློ་སེམས་བརྟན་པོས་མངོན་འགྱུར་བྱེད་དཀའ་
བར་སྣང་། སྤྱིར་མིའི་རིགས་ཀྱི་བསམ་བློ་ནི་གསར་རྙིང་གཉིས་ཀྱི་བར་དུ་ཐེ་ཚོམ་སྐྱེ་ཞིང་།
མི་ཕལ་ཆེ་བ་རྙིང་པའི་ཕྱོགས་སུ་ལྷུང་བར་འགྱུར་ཡང་། དེང་སང་གི་བསམ་བློ་ནི་གནའ་
མིའི་བསམ་བློ་དང་བསྡུར་ན། རིམ་གྱིས་རྣམ་པ་གསར་པ་ཞིག་ཏུ་འགྱུར་བཞིན་ཡོད་པར་
མཐོང༌། བསམ་བློ་གསར་པ་འདི་ད་དུང་རགས་པ་ཆེ་ལོང་ཙམ་ཡིན་ཞིང་།ཕྱོགས་མང་པོར་
ད་དུང་རབ་རིབ་ཏུ་ལུས་ཤིང་། ཞིབ་ཆ་མ་ཐོན་པ་མང་ཡང༌། དེའི་སྤྱི་ཁོག་གི་སྐྱ་རིས་ལ་
འགྱུར་བ་ཆུང་ཞིང་།ཕྱི་ཚུལ་གྱི་རྣམ་པ་ཇེ་གསལ་དུ་འགྲོ་བཞིན་ཡོད།
མིའི་རིགས་ཀྱི་བྱ་བ་ཉིན་རེ་བཞིན་ཇེ་མང་དུ་ཕྱིན་པ་དང་ཆབས་ཅིག མིའི་རིགས་
ཀྱི་ཤེས་རྟོགས་ཀྱང་ཇེ་གསལ་དུ་གྱུར། མིའི་རིགས་ནི་ཐུན་མོང་གི་ཚོགས་པ་ཞིག་ཏུ་འགྱུར་
བཞིན་ཡོད་པས། མིའི་རིགས་ཀྱི་བྱ་གཞག་ལ་འཛམ་གླིང་ཐུན་མོང་གིས་བདག་གཉེར་བྱ་
རྒྱུ་ནི་ཤིན་ཏུ་གལ་ཆེ་བར་མཐོང་། དཔེར་ན། འཛམ་གླིང་ནི་དཔལ་འབྱོར་གྱི་ཐུན་མོང་
ཚོགས་པ་ཞིག་ཡིན་པས། རང་བྱུང་ཐོན་ཁུངས་སྔོག་འདོན་ཚད་རན་པོ་བྱེད་པར་བསམ་བློ་
གཏོང་དགོས་པའང་དངོས་ཡོད་གནས་ཚུལ་དུ་གྲུབ་ཡོད། མིའི་རིགས་ལ་གསར་གཏོད་ཇེ་
མང་དང་སྟོབས་ཤུགས་ཇེ་ཆེར་གྱུར་པས། འགྲན་རྩོད་དང་སིལ་མའི་རྣམ་པར་བསྐྱུར་ནས་
བདག་གཉེར་བྱས་ན་འཕྲོ་བརླག་དང་ཉེན་ཁ་ཧ་ཅང་ཆེ། དངུལ་རྩིས་དང་དངུལ་ལོར་སྐོར།
ནད་ཡམས། མི་འབོར། མི་འཁྱར་སོགས་ཀྱི་གནད་དོན་ལ་དེང་སང་ཀུན་གྱིས་དོ་ཁུར་བྱེད་
བཞིན་ཡོད།འཛམ་གླིང་མཉམ་འབྲེལ་མ་བྱས་ན་གནད་དོན་འདི་དག་ཐག་གཅོད་བཟང་
པོ་བྱ་མི་ཐུབ། མིའི་རིགས་ཀྱི་བྱ་བ་བྱེད་ཡུལ་རྒྱ་ཆེ་བར་ཕྱིན་པ་དང་། བྱ་བ་བྱེད་ནུས་ཀྱང་
ཆེ་བར་ཕྱིན་པས། དམག་འཁྲུག་གིས་གཏོར་བརླག་ཆེན་པོ་བྱེད་ཀྱིན་ཡོད། དེ་བས་དམག་
འཁྲུག་ནི་ཆབ་སྲིད་དང་མི་རིགས་ཀྱི་འཐབ་རྩོད་ཀྱི་གནད་དོན་ཐག་གཅོད་བྱེད་པའི་
ཐབས་བཟང་པོ་ཞིག་མིན་ནོ། །བྱ་བ་འདི་དག་ཐག་གཅོད་བྱེད་པར་མིའི་རིགས་ལ་སྒྲིག་
གཞི་རྒྱ་ཆེ་ཞིང༌། ཁ་ལོ་སྒྱུར་ནུས་དང་དབང་གྲགས་ཤིན་ཏུ་ཆེ་བའི་ཆབ་སྲིད་སྒྲིག་འཛུགས་
སྔ་ན་མེད་པ་ཞིག་འཛུགས་པའི་དགོས་གལ་ཤིན་ཏུ་ཆེའོ།།
ཡིན་ན་ཡང་གནད་དོན་འདི་དག་ནི། ད་ཡོད་སྲིད་གཞུང་མཉམ་འབྲེལ་བྱས་ནས་
ཐག་གཅོད་བྱེད་མི་རུང་ལ། འཛམ་གླིང་རང་བཞིན་གྱི་སྲིད་གཞུང་ཚད་ལས་བརྒལ་བ་
ཞིག་བཙུགས་ནས་ཐག་གཅོད་བྱེད་ཀྱང་མི་རུང་། ལ་ལས་མིའི་རིགས་ཀྱིས་ད་ཡོད་ལམ་
ལུགས་དཔེར་བླངས་ཏེ། མིའི་རིགས་སམ་འཛམ་གླིང་རང་བཞིན་གྱི་འཐུས་ཚོགས་འཛུགས་
པ་དང་། འཛམ་གླིང་གི་སྲིད་འཛིན་ནམ་གོང་མ་ཞིག་འདེམས་བསྐོ་བྱེད་པའི་ཇུས་བཏོན་
ཀྱང་། ཐབས་ཇུས་འདིར་མིའི་རིགས་ཀྱི་གདོད་མའི་བསམ་མནོ་བྱེད་སྟངས་ཀྱི་སྐྱོན་ཧ་
ཅང་ཆེ། མིའི་རིགས་ཀྱིས་ཐབས་ཇུས་འདིར་དུས་རབས་ཕྱེད་ཙམ་ལ་ཚོད་ལྟ་དང་དཔྱད་
བསྡུར་བྱས་ནས་དོར། ཐབས་ཇུས་དེ་འདྲར་བརྟེན་ནས་འཛམ་གླིང་གཅིག་གྱུར་བྱས་ན། ང་
ཚོར་གེགས་བར་མང་དུ་འཕྲད་པར་འགྱུར་རོ། །དེང་སང་སྔར་གྱི་བསམ་མནོ་བྱེད་སྟངས་
སྤངས་ནས། འཛམ་གླིང་རང་བཞིན་གྱི་འཐུས་ཚོགས་སམ་སྒྲིག་འཛུགས་དམིགས་བསལ་
ཅན་བཙུགས་ནས་དེ་ལ་དབང་བྱིན་ཅིང༌། རྒྱལ་ཁབ་སོ་སོའི་སྲིད་གཞུང་གིས་འདི་ལ་འཐུས་
མི་མངགས་ཏེ། འཐུས་མི་དག་གིས་རང་བྱུང་ཐོན་ཁུངས་སྔོག་འདོན་བྱེད་པར་བསླབ་སྟོན་
བྱེད་པ་དང༌། འཛམ་གླིང་ཞི་བདེ། འདྲ་མཉམ།མི་འབོར།དངུལ་ལོར། འཕྲོད་བསྟེན་སོགས་
ཀྱི་གནད་དོན་ཐག་གཅོད་བྱེད་ཀྱིན་ཡོད།
འཛམ་གླིང་དུ་ད་དུང་འཛམ་གླིང་རང་བཞིན་གྱི་སྲིད་གཞུང་ཞིག་འཛུགས་ཐུབ་མེད་
ན་ཡང༌། མིའི་རིགས་ཀྱི་ཐུན་མོང་གི་ཁེ་ཕན་ནི་ཐུན་མོང་གི་བྱ་བར་བརྩིས་ནས་བསྒྲུབས་
དང་སྒྲུབ་བཞིན་ཡོད། མིའི་རིགས་གཅིག་གྱུར་མ་བྱུང་བའི་སྔོན་དུ་དང༌། རྒྱལ་སྤྱིའི་མཉམ་
ལས་ཀྱིས་རྒྱལ་གཅེས་རིང་ལུགས་པའི་ཕྲག་དོག་དང་དོགས་པ་སེལ་མ་ཐུབ་པའི་སྔོན་དུ།
མི་ཀུན་ལ་མིའི་རིགས་གཅིག་གྱུར་ཡོང་བའི་ཕུགས་འདུན་ཆགས་ཐབས་བྱ་དགོས། “མིའི་
རིགས་ཁྱིམ་ཚང་གཅིག” ཏུ་འཛིན་པའི་ལྟ་བ་ག་ས་ག་ལ་སྒྲོག་སྤེལ་བྱས་ནས་ཁོང་དུ་ཆུད་
པར་བྱ་དགོས།
འདས་པའི་ལོ་ངོ་སྟོང་ཕྲག་གཉིས་ལྷག་གི་རིང་ལ། འཛམ་གླིང་གི་ཆོས་ལུགས་ཆེན་
པོ་དག་གིས། མིའི་རིགས་ལ་སྤུན་ཟླའི་འདུ་ཤེས་འཛིན་པའི་བསམ་བློ་སྤེལ་བར་འབད་པ་
ཆེན་པོ་བྱས་ཀྱང༌། རྒྱལ་ཁབ་ཀྱི་བར་དང་། ཚོ་བའམ་མི་རིགས་བར་གྱི་འཐབ་རྩོད་ཀྱིས་
ཕན་ཚུན་ལ་འཁོན་སེམས་དང་དོགས་པ་ཆེན་པོ་བསླངས་ཏེ། མིའི་རིགས་ལ་སྤྱི་ཕན་གྱི་
བསམ་པ་རྒྱ་ཆེན་པོ་ཞིག་ཆགས་པར་གེགས་བྱས། དུས་རབས་དྲུག་པ་དང་བདུན་པའི་
རིང་གི་ཟིང་འཁྲུག་ཏུ། ཡེ་ཤུའི་ཆོས་ལུགས་ཀྱིས་ཡོ་རོབ་གླིང་པའི་བསམ་བློར་དབང་སྒྱུར་
ཐབས་སུ་འབད་བརྩོན་བྱས་པ་ལྟར། དེང་སང་མཐའ་དག་སྤུན་ཟླར་འཛིན་པའི་བསམ་
བློ་འདིས་ཀྱང་མིའི་རིགས་ཀྱི་བློ་ཁ་བསྒྱུར་བར་འབད་འབུངས་བྱེད་བཞིན་ཡོད། བསམ་བློ་
འདི་མིའི་རིགས་ལ་དྲིལ་བསྒྲགས་དང་ཁྱབ་གདལ་དུ་འགྲོ་དགོས་ན། ལྷག་བསམ་ཅན་མང་
པོས་དཀའ་བ་ཁྱད་དུ་བསད་ནས་འབད་པ་ཆེན་པོ་བྱ་དགོས། བྱ་བ་འདི་རྗེས་སུ་ཇི་འདྲར་
འགྱུར་བ་ད་ལྟའི་རྩོམ་པ་པོ་སུས་ཀྱང་དཔོག་མི་ནུས།
སྤྱི་ཚོགས་དང་དཔལ་འབྱོར་གྱི་གནད་དོན་ནི། རྒྱལ་སྤྱིའི་གནད་དོན་ལ་དམ་པོར་
འབྲེལ་བས།དེ་དག་གོང་བུ་གཅིག་ལྟ་བུར་གྱུར།གནད་དོན་འདི་དག་ཐག་གཅོད་བྱ་དགོས་
ན། མི་རྣམས་ལ་སྐུལ་སློང་བྱེད་ཐུབ་པའི་ཞབས་འདེགས་སྒྲུབ་འདོད་ཀྱི་སྙིང་སྟོབས་ཤིག་ལ་
རག་ལས། རྒྱལ་ཁབ་སོ་སོའི་དོགས་སྣང་དང་རང་ཤེད་དང་སྒེར་སེམས་ཀྱིས། འབྱོར་ལྡན་
གྲལ་རིམ་དང་བཟོ་པས་ཁེ་ཕན་རྩོད་པ་ལས་བྱུང་བའི་དོགས་སྣང་དང་རང་ཤེད་དང་
སྒེར་སེམས་དེ་གསལ་པོར་མཚོན། རྒྱལ་ཁབ་དང་རྒྱལ་པོའི་རྔམ་སེམས་ནི་མི་ཕལ་པའི་
རྔམ་སེམས་ཆེ་བར་ཕྱིན་པ་ལས་བྱུང་ཞིང་།མི་ཕལ་པའི་རྔམ་སེམས་ནི་སྲོལ་རྒྱུན་དང་བླུན་
རྨོངས་ལས་བྱུང་བ་ཡིན། རྒྱལ་ཁབ་སོ་སོའི་སྤྱི་ཚོགས་རིང་ལུགས་ལ་རྒྱལ་སྤྱི་རིང་ལུགས་
ཟེར། མིའི་རིགས་ཕན་ཚུན་ལ་འབྲེལ་འདྲེས་དང་མཉམ་ལས་བྱེད་ཐབས་ཀྱི་དཀའ་མདུད་
ནི། ད་ཕན་རིགས་པ་ཟབ་མོ་དང་སློབ་གསོའི་ཐབས་ལམ་མམ་ལས་ཁུངས་ནུས་པ་ཅན་
གང་གིས་ཀྱང་འགྲོལ་མ་ཐུབ། སྤྱི་ལོ1820ལོར། མིའི་རིགས་ཀྱིས་གློག་ཤུགས་ཀྱིས་འདྲེན་པའི་
མེ་འཁོར་ད་དུང་བཟོ་མ་ཤེས་པ་ལྟར། འཛམ་གླིང་ཞི་བདེ་ལ་འགོད་པའི་སྒྲིག་འཛུགས་
ཤིག་ད་ཕན་འཛུགས་མ་ཐུབ། འོན་ཀྱང་སྒྲིག་འཛུགས་དེ་འདྲ་མི་རིང་བར་འཛུགས་ཐུབ་
པར་ང་ཚོར་ཡིད་ཆེས་བརྟན་པོ་ཡོད།
བསམ་བློ་གང་ཞིག་ཡིན་ཡང་། དུས་རབས་དེའི་བསམ་བློ་ལས་ཐོད་བརྒལ་བྱ་མི་ཐུབ་
ཅིང་། མི་སུ་ཞིག་ཡིན་ཡང་རང་གི་ཤེས་ཚད་ལས་བརྒལ་མི་ནུས་པས། ང་ཚོའི་དམིགས་
ཡུལ་ཅི་ཡང་མེད་པའི་འཚོ་བ་ནི་ནམ་ཞིག་མཇུག་རྫོགས་ཏེ། འགྲོ་བ་མིའི་རིགས་ནི་ཞི་
བདེར་འགོད་པའི་བར་ལ། ད་དུང་འཐབ་འཁྲུག་དང་གཏོར་བརླག འཇིགས་སྐྲག་དང་
སྡུག་བསྔལ་ནི་མི་རབས་ཅི་ཙམ་ལ་མྱོང་དགོས་པ་སུས་ཀྱང་དཔོག་མི་ནུས། གནད་དོན་
འདི་དག་ཐག་གཅོད་བྱེད་པའི་ཐབས་ཤེས་ནི། ད་དུང་ང་ཚོའི་དོགས་སྣང་དང་སྤྲོ་སེམས་
ཀྱི་ཀློང་དུ་རགས་རིམ་དང་རབ་རིབ་ཀྱི་ངང་དུ་ལུས་ཡོད། དེང་སང་མིའི་རིགས་ཀྱིས་ཤེས་
བྱ་གསར་སྐྲུན་བྱེད་པའི་ལས་གཞི་ཆེན་པོ་ཞིག་སྒྲུབ་མུས་སུ་ཡོད། ལས་ཀ་འདི་སྔར་བཞིན་
ཆ་ཤིན་ཏུ་ཚང་བ་ཞིག་མ་ཡིན་ཡང༌། མིའི་རིགས་ཀྱི་བསམ་ཚུལ་སྔར་ལས་ཇེ་གསལ་དུ་
གྱུར། ལས་གཞི་འདི་འགྲུབ་ཚད་ཀྱི་མགྱོགས་བུལ་ཇི་ལྟར་ཡིན་པ་མ་ངེས་ཀྱང༌། བསམ་ཚུལ་
འདི་ཇེ་གསལ་དུ་བྱུང་བས་མིའི་རིགས་ཀྱི་བསམ་པར་སྟོབས་ཤུགས་ཤིག་བསྐྱེད་པར་འགྱུར་
རོ། ། འོན་ཀྱང་བསམ་ཚུལ་འདི་ཡང་དག་པ་ཞིག་ཡིན་པར་ཁག་ཐེག་སུས་ཀྱང་བྱེད་དཀའོ། །

ལེའུ་དྲུག་ཅུ་པ། ཨ་རིའི་སྟོབས་ཤུགས་ཆེ་བར་ཕྱིན་ཚུལ།

ཨ་མེ་རི་ཁ་གླིང་བྱང་མར་འགྲིམ་འགྲུལ་གྱི་ཡོ་བྱད་དར་རྒྱས་ཆེན་པོ་བྱུང་བས། མིའི་
འཚོ་བ་སྐྱེལ་སྟངས་ལ་འཕོ་འགྱུར་ཆེན་པོ་བྱུང་ཞིང༌། གླིང་འདི་འཛམ་གླིང་སྐྱེ་བོ་ཀུན་སྨོན་
པའི་ཡུལ་དུ་གྱུར། ཨ་རིའི་ཆབ་སྲིད་ལམ་ལུགས་སུ། དུས་རབས་བཅོ་བརྒྱད་པའི་དུས་དཀྱིལ་
གྱི་རང་དབང་གི་ལྟ་བ་དེ་གསལ་པོར་མངོན་ཞིང༌། ཨ་རིའི་རྩ་ཁྲིམས་ཀྱང་རང་དབང་གི་
ལྟ་བ་དེའི་ས་བོན་ལས་སྨིན་པའི་འབྲས་བུ་ཡིན། ཨ་རིས་རང་གི་རྒྱལ་ཁབ་ལ་རྒྱལ་པོ་དང་
ཆོས་ཚོགས་མེད་པར་བྱས་ཤིང་། སྐུ་དྲག་གི་ཐོབ་ཀྱང་མེད་པར་བྱས། ཨ་རིས་སྒེར་ལ་དབང་
བའི་རྒྱུ་ནོར་ནི་མིའི་དབང་ཆ་ཞིག་ཡིན་པར་འདོད་པས་སྲུང་སྐྱོབ་གང་ནན་བྱས། ཨ་རིས་
སྐྱེས་པ་དར་མ་ཀུན་ལ་འདེམས་བསྐོ་བྱེད་ཆོག་པའི་དབང་ཆ་བྱིན། ཐོག་མར་སྲིད་ཇུས་
འདི་མངའ་སྡེ་སོ་སོར་ལག་བསྟར་བྱས་པ་དོ་མཉམ་པོ་མ་བྱུང༌། སྐབས་འདིར་འདེམས་
བསྐོ་བྱེད་ཐབས་ལ་ཞིབ་ཚགས་མ་བྱུང་བས། ཆབ་སྲིད་ཀྱི་དབང་ཆ་ནི་མི་རིང་བར་སྒྲིག་
འཛུགས་ཀྱི་ཚད་ཤིན་ཏུ་མཐོ་བའི་སྲིད་འཛིན་ཏང་ཁག་གི་ལག་ཏུ་ཤོར། ཡིན་ན་ཡང་
འདིས་བར་གཅོད་ཅི་ཡང་མ་བྱས་ཤིང་། རང་དབང་ཐོབ་མ་ཐག་པའི་ཨ་རིའི་མི་དམངས་
ཀྱི་ནུས་ཤུགས་དང་བརྩོན་སེམས་དང་སྤྱི་སེམས་ནི། སྐབས་དེའི་འཛམ་གླིང་གི་རྒྱལ་ཁབ་
གཞན་གང་ལས་ཀྱང་ཆེ་བར་གྱུར།
འདིར་འགྲིམ་འགྲུལ་འཁོར་ལོ་སྔར་ལས་མགྱོགས་པར་གྱུར་པའི་སྐོར་ཅུང་ཟད་
བརྗོད་པར་བྱ། ཨ་རི་ནི་འགྲིམ་འགྲུལ་འཁོར་ལོ་འགྲོས་མགྱོགས་པར་ཕྱིན་པ་ལས་ཕན་
ཁེ་ཐོབ་པ་ཆེས་མང་བའི་རྒྱལ་ཁབ་ཅིག་ཡིན། འོན་ཀྱང་ཨ་རི་པ་རང་ཉིད་ཀྱིས་ཚུལ་འདི་
གསལ་པོར་ཚོར་མེད་པར་སྣང༌། ཨ་རི་པས་ལྕགས་ལམ། གློག་འཕྲིན། རླངས་གྲུ་སོགས་
ནི་རྒྱལ་ཁབ་ཅིག་གི་འཕེལ་རིམ་དུ་རང་བཞིན་གྱིས་འབྱུང་བར་འདོད་ཀྱང༌། དོན་དུ་དེ་
ལྟར་མ་ཡིན་ཏེ། ཨ་རི་གོང་བུ་གཅིག་ཏུ་བསྒྲིལ་ཐུབ་པ་བྱུང་བའང་དེ་དག་གསར་གཏོད་
བྱས་པའི་ཤུགས་ལས་བྱུང་བ་ཡིན། ཨ་རིའི་རྒྱལ་ཁམས་ཡངས་པོ་འདི་རྒྱལ་ཁབ་གཅིག་
ཏུ་བསྒྲིལ་ཐུབ་པ་ནི། སྔོན་ལ་རླངས་གྲུ་བྱུང་བ་དང༌། དེའི་འཕྲོར་ལྕགས་ལམ་བྱུང་བའི་
འབྲས་བུ་ཡིན། རླངས་གྲུ་དང་ལྕགས་ལམ་མེད་ན། ཨ་རིའི་ནུབ་ཕྱོགས་སུ་ཡུལ་སྤོས་པ་
ཤིན་ཏུ་དལ་ཞིང༌། ཡུལ་དབུས་ཀྱི་ཐང་ཆེན་པོ་དེའང་བརྒལ་མི་ནུས་ཤས་ཆེ། བགྲོད་བྱེད་
འགྲུལ་འཁོར་སྟབས་བདེ་པོ་དེ་དག་མེད་ན། ཨ་རིའི་ཤར་མཐའ་ནས་མངའ་སྡེ་མེ་གཟོ་
རེར་སྤོ་བར་ལོ་ཉིས་བརྒྱ་འགོར་ཐག་ཆོད་རེད། ཡུལ་འདི་གཉིས་ཀའི་ལམ་ཐག་ནི་གླིང་
འདིའི་ཤར་ནུབ་ཀྱི་བར་ཐག་གི་ཕྱེད་ཀ་ཙམ་ཡང་མེད། སྤྱི་ལོ1821ལོར། ཆུ་བོ་མེ་གཟོ་རེའི་
ཕ་རོལ་ཏུ་རླངས་གྲུའི་མངའ་སྡེར་གྲགས་པའི་མེ་གཟོ་རེ་ཞེས་པའི་མངའ་སྡེ་བཙུགས།
རླངས་གྲུ་མང་དུ་བྱུང་བས། ཨ་རི་པ་མེ་གཟོ་རེ་ནས་ཞི་བདེ་རྒྱ་མཚོའི་འགྲམ་དུ་སྤོ་བ་ལ་
ལོ་བཅུ་ཕྲག་འགའ་ཙམ་ལས་མ་འགོར།
སྔོན་གྱི་ལོ་ཆིག་སྟོང་དྲུག་བརྒྱའི་རིང་གི་ཨ་རིའི་ས་བཀྲའི་འགྱུར་བ་ནི་གློག་བརྙན་
ཞིག་ཏུ་བཟོས་ཏེ། མི་གྲངས་ནི་ནག་ཐིག་གིས་མཚོན་པར་བྱེད་པ་སྟེ། མི་གྲངས་བརྒྱ་ཐམ་པ་
ནག་ཐིག་གཅིག་གིས་མཚོན་པ་དང་། གྲོང་ཁྱེར་མི་གྲངས་འབུམ་གཅིག་ཡན་ཡོད་པ་སྐར་
མའི་རྟགས་ཀྱིས་མཚོན་པར་བྱས་ནས་བལྟས་ན། གློག་བརྙན་འདིར་འདི་ལྟར་མཐོང་བར་
འགྱུར་ཏེ། ལོ་ཉིས་བརྒྱའི་རིང་དུ། ནག་ཐིག་ནི་རྒྱ་མཚོའི་འགྲམ་མམ་གྲུ་བགྲོད་ཐུབ་པའི་
ཆུ་བོ་བརྒྱུད་ནས་སྔོན་དུ་དལ་གྱིས་རྒྱུ་ཞིང་། མངའ་སྡེ་ཨེན་དྷེ་ཨེ་ནཱ་དང་ཁེན་ཐཱ་ཁིས་ལ་
སླེབས་ཚེ། ནག་ཐིག་གི་འགྲོས་དལ་བར་འགྱུར། སྤྱི་ལོ1810ལོ་ནས་འགྱུར་བ་ཆེན་པོ་འབྱུང་།
ཆུ་བོའི་གཞུང་གི་གྲུ་ལམ་བརྒྱུད་ནས་འགྲོ་བའི་ནག་ཐིག་ཁ་གྲངས་མང་ཞིང་གྲམ་པར་
འགྱུར་ལ། འགྲོས་ཀྱང་ཇེ་མགྱོགས་སུ་འགྲོའོ། །འདི་ནི་སྐབས་དེར་རླངས་གྲུ་དར་བའི་དབང་
གིས་ཡིན་ཤས་ཆེ། དེ་ནས་མ་འགོར་བར། ནག་ཐིག་རྣམས་ཆུ་འགྲམ་གྱི་གྲུ་ཁ་ནས་ཁན་ས་
སི་དང་ནེ་པོ་རཱ་སེ་ཁཱ་ལ་རིམ་པས་གྲམ་པར་འགྱུར།
སྤྱི་ལོ1830ལོ་ཡས་མས་ནས། གློག་བརྙན་དུ་ལྕགས་ལམ་མཚོན་པའི་ཐིག་ནག་འབྱུང་།
འདིའི་སྐབས་ནས་ནག་ཐིག་ནི་སྔར་ལྟར་དལ་པོ་མ་ཡིན་པར། སྣག་གཏོར་འཕྲུལ་ཆས་ཀྱིས་
སྣག་ཚ་གཏོར་བ་ལྟར་སྔོན་ལ་མྱུར་དུ་རྒྱུག་པར་བྱེད། སྐབས་འདིར་ཡུལ་ཁ་ཤས་ལ་སྐར་
མའི་རྟགས(འདིས་མི་གྲངས་འབུམ་གཅིག་ཡན་ཡོད་པའི་གྲོང་ཁྱེར་མཚོན)ཀྱང་གློ་བུར་
འབྱུང་། དང་ཐོག་སྐར་མ་གཅིག་གམ་གཉིས་ལས་མེད་ཀྱང་། རྗེས་སུ་མང་དུ་བྱུང་སྟེ། སྐར་
མ་རྣམས་ལྕགས་ལམ་མཚོན་པའི་ཐིག་ནག་སྟེང་གི་མདུད་པ་ལྟ་བུར་འགྱུར།
ཨ་རིའི་འཕེལ་རྒྱས་ལྟ་བུ་ད་ཕན་འཛམ་གླིང་གི་ཡུལ་གང་དུའང་ཡོང་མ་མྱོང་། སྤྱིར་
བཏང་ཨ་རི་ལྟ་བུའི་རྒྱལ་ཁབ་ཆེན་པོ་འདི་ལྟ་བུ་འབྱུང་མི་སྲིད་ཅིང༌། བརྒྱ་ལ་བྱུང་༦
ལྕགས་ལམ་མེད་པས་སིལ་བུར་འཐོར་བར་འགྱུར་རོ། །གལ་ཏེ་གློག་འཕྲིན་དང་ལྕགས་ལམ་
མེད་ན། མངའ་སྡེ་ཁཱ་ལེ་ཧྥོ་ནེ་ཡ་ནི་རྒྱལ་ས་ཝཱ་ཞེན་ཐོན་གྱིས་བདག་གཉེར་བྱེད་པ་ལས། པེ་
ཅིང་གིས་བདག་གཉེར་བྱས་ན་སྟབས་བདེ་པོར་ཡོད། གློག་འཕྲིན་དང་ལྕགས་ལམ་བྱུང་
བའི་དབང་གིས། ཨ་རིའི་མི་གྲངས་ཇི་ལྟར་འཕེལ་ནའང༌། རྒྱལ་ཁབ་ཐོར་ཞིག་ཏུ་མ་སོང་
བར་གོང་བུ་གཅིག་ཏུ་གྱུར། ལོ་བརྒྱའི་སྔ་རོལ་ནས། ཨིང་གྷ་ལན་གསར་པའི་ཡུལ་མི་དང་
ཝུ་རྗེ་ནེ་ཡ་པ་རྣམས་ཤིན་ཏུ་འདྲ་པོར་ཆགས་ཤིང༌། དེང་སང་གི་ནེའུ་ཡོག་པ་དང་སན་
ཧྥུ་རན་སེ་སི་ཁོ་པ་ནི་དེ་བས་ཀྱང་འདྲ་པོར་ཆགས་ཡོད། མི་རིགས་ཐ་དད་རྣམས་དབྱེར་
མེད་དུ་འདྲེས་པར་བར་གཅོད་ཅི་ཡང་མ་བྱུང་ཁར། ད་དུང་ཡང་སྔར་བཞིན་རིགས་གཅིག་
ཏུ་འདྲེ་བཞིན་ཡོད། ལྕགས་ལམ་དང་གློག་འཕྲིན་གྱི་ནུས་མཐུས། ཨ་རི་ནི་ཚད་ལས་འདས་
པའི་རྒྱལ་ཁབ་ཆེན་པོར་ཆགས་ཤིང་། རྒྱལ་ཁབ་འདིའི་སྐད་དང་བསམ་སྦྱོར་གང་ཅིའི་ཆ་ལ་
ཕན་ཚུན་འཕྲོད་ཅིང་མཐུན་པོར་གྱུར། དེ་ནས་ཅང་མ་འགོར་བར་གནམ་གྲུ་བྱུང་སྟེ། འདིས་
ཀྱང་ཨ་རིའི་རྒྱལ་ཁབ་གཅིག་གྱུར་འོང་བར་ནུས་པ་ཆེན་པོ་ཐོན།
ཨ་རི་ལྟ་བུའི་ཚོགས་པ་ཆེན་པོ་ཞིག་མིའི་རིགས་ཀྱི་ལོ་རྒྱུས་སུ་བྱུང་བ་མེད། སྔར་གོང་
མའི་རྒྱལ་ཁབ་མི་གྲངས་དུང་ཕྱུར་ལས་བརྒལ་བ་བྱུང་བ་ཡོད་ཀྱང་། དེ་ཀུན་མི་རིགས་དུ་
མ་འདུས་པའི་རྒྱལ་ཁབ་ཡིན། འཛམ་གླིང་གི་ལོ་རྒྱུས་སུ་མི་རིགས་སྣ་གཅིག་གིས་གྲུབ་པའི་
རྒྱལ་ཁབ་ཨ་རི་ལས་ཆེ་བ་ཞིག་མེད། ཨ་རི་ནི་ཚོགས་པ་གསར་པ་ཞིག་ཡིན་པས། འདི་ལ་
མིང་ཡང་གསར་པ་ཞིག་འདོགས་པར་རིགས། ང་ཚོས་ཧོ་ལན་དང་ཧྥ་རན་སི་ལ་རྒྱལ་ཁབ་
ཟེར་བ་ལྟར་ཨ་རི་ལའང་རྒྱལ་ཁབ་ཟེར་ཡང༌། རླངས་འཁོར་དང་ཤིང་རྟ་ནི་གཉིས་ཀ་
འཁོར་ལོ་ཡིན་ཡང་། འདི་གཉིས་ལ་ཁྱད་པར་ཆེན་པོ་ཡོད་པ་བཞིན་དུ། ཨ་རི་དང་ཧོ་ལན་
ནམ་ཧྥ་རན་སིའི་བར་ཡང་ཁྱད་པར་ཆེན་པོ་ཡོད། ཨ་རི་དང་སྔོན་གྱི་རྒྱལ་ཁབ་གཞན་དག་
བར་ལ། རྒྱལ་ཁབ་འཛུགས་པའི་དུས་སྐབས་དང་ཁོར་ཡུག་མི་འདྲ་ཞིང་། འཕེལ་རྒྱས་ཀྱི་
མྱུར་ཚད་དང་འཕེལ་ཕྱོགས་ཀྱང་མི་འདྲ། གཞི་ཆེ་ཆུང་དང་ཆབ་སྲིད་ཀྱི་ལས་ཆོད་ཀྱི་ཆ་ལ་
བརྟགས་ན། ཨ་རི་ནི་ཡོ་རོབ་ལུགས་ཀྱི་རྒྱལ་ཁབ་དང་འཛམ་གླིང་མཉམ་འབྲེལ་ལུགས་སུ་
བཙུགས་པའི་རྒྱལ་ཁབ་གཉིས་ཀྱི་བར་ལ་གནས་པའི་རྒྱལ་ཁབ་བར་མ་ཞིག་ཡིན་ནོ། །
ཨ་རི་ལ་དེང་སང་གི་མངའ་ཐང་དང་ཞི་བདེ་འདི་མ་བྱུང་བའི་སྔོན་དུ། ནང་འཁྲུག་
འཇིགས་སུ་རུང་བ་ཞིག་ཀྱང་བྱུང་། ལྕགས་ལམ་དང་རླངས་གྲུ་དང་གློག་འཕྲིན་མ་བྱུང་བའི་
སྔ་རོལ་ཏུ། བྱང་ཕྱོགས་ཀྱི་མངའ་སྡེ་དང་ལྷོ་ཕྱོགས་ཀྱི་མངའ་སྡེའི་བར་གྱི་ཁེ་ཕན་གྱི་རྩོད་
གཞི་དང་བསམ་བློའི་འགལ་བ་ཤིན་ཏུ་ཆེ། སྐབས་འདིའི་ལྷོ་ཕྱོགས་ཀྱི་མངའ་སྡེ་རྣམས་ལ་
བྲན་གཡོག་ལམ་ལུགས་སྤེལ་ཅིང་། བྱང་ཕྱོགས་ཀྱི་མི་ཀུན་ནི་རང་དབང་ཅན་ཤ་སྟག་ཡིན།
རླངས་གྲུ་དང་ལྕགས་ལམ་བྱུང་བས་ཨ་རིའི་ལྷོ་བྱང་གི་འགལ་བ་སེལ་བ་ལྟ་ཅི། འགལ་བ་
སྔར་ལས་ཇེ་ཆེར་བཏང་། འགྲིམ་འགྲུལ་ཡོ་བྱད་གསར་པ་དར་བས་རྒྱལ་ཁབ་གཅིག་གྱུར་
བྱེད་པར་སྐུལ་འདེད་བྱས་པ་དང་ཆབས་ཅིག་ཏུ། ལྷོ་པ་དང་བྱང་པའི་ལྟ་བར་འགལ་བ་ཆེ་
བར་གྱུར་པས་ལྷོ་བྱང་གི་འབྲེལ་བ་ཇེ་ངན་དུ་སོང་། ལྷོ་བྱང་གི་ལྟ་བའི་འགལ་བ་ནི་སྡུམ་
ཐབས་མེད་པའི་འཐབ་རྩོད་ཆེན་པོ་དེའི་སྣ་འདྲེན་དུ་གྱུར། བྱང་པས་རང་དབང་དང་མི་
སྒེར་རིང་ལུགས་སྐྱོང་བར་འདོད་ཅིང་། ལྷོ་པའི་ས་བདག་དང་ཕྱུག་པོ་ཚོས་མི་ནག་བྲན་
གཡོག་ཏུ་བཀོལ་བའི་སྲོལ་རྒྱུན་སྐྱོང་བར་འདོད། ལྷོ་བྱང་གཉིས་ཀས་སོ་སོའི་ལྟ་བ་མཆོག་
ཏུ་བཟུང་ནས།ཕ་རོལ་གྱི་ལྟ་བ་ཆ་ཙམ་ཡང་དང་ལེན་མ་བྱས།
མི་མང་པོ་ཨ་རིའི་ནུབ་ཕྱོགས་སུ་སྤོས་ཏེ། མངའ་སྡེ་གསར་པ་འགའ་རིམ་གྱིས་
ཆགས། མངའ་སྡེ་གསར་པ་དེ་དག་ལྷོ་བྱང་དམག་འཁྲུག་གི་གཡུལ་སར་གྱུར། རང་དབང་
དང་མི་སྒེར་རིང་ལུགས་འཛིན་པའི་བྱང་པ་དང༌། གྲལ་རིམ་དང་བྲན་གཡོག་ལམ་ལུགས་
འཛིན་པའི་ལྷོ་པ་སྟེ། ལྟ་བ་ཤིན་ཏུ་འགལ་བའི་ཕྱོགས་ཁག་འདི་གཉིས་ལས་གང་ལ་རྒྱབ་
སྐྱོར་བྱེད་པའི་གནས་ལ་མངའ་སྡེ་གསར་པ་རྣམས་ཀྱིས་གདམ་ག་ཆེན་པོ་བྱ་དགོས་བྱུང༌།
སྤྱི་ལོ1833ལོ་ནས་བཟུང༌། ཨ་རིའི་བྲན་གཡོག་ལམ་ལུགས་འགོག་པའི་ཚོགས་པ་ཞིག་གིས།
རྒྱལ་ཡོངས་སུ་བྲན་གཡོག་ལམ་ལུགས་རྩ་མེད་བཟོ་དགོས་ཚུལ་དྲིལ་བསྒྲགས་བྱས། ནམ་
ཞིག་མམངའ་སྡེ་ཐེ་ཁ་ས་སི་ཨ་རིའི་ཁོངས་སུ་བསྡུ་མིན་ཐད་ལ། ལྷོ་བྱང་གཉིས་ཀ་གྲོས་མ་
མཐུན་པས་འཐབ་རྩོད་ཆེན་པོ་བྱུང༌། ཐེ་ཁ་ས་སི་ནི་སྔར་ཨ་རིའི་བྲན་གཡོག་ལམ་ལུགས་
སྤེལ་ཡུལ་གྱི་མི་རྣམས་སོང་ནས་ས་སྟོང་གསར་སྦོལ་བྱས་ནས་བཙུགས་པའི་མངའ་སྡེ་
ཞིག་ཡིན། སྐབས་དེར་མངའ་སྡེ་དེ་མེ་ཁེ་སི་ཁོ་སྤྱི་མཐུན་རྒྱལ་ཁབ་ཀྱི་མངའ་འོག་ཏུ་ཡོད།
སྤྱི་ལོ1835ལོར། ཐེ་ཁ་ས་སི་ནི་མེ་ཁེ་སི་ཁོའི་མངའ་ཁོངས་ནས་རང་བཙན་ཐོབ་ནས། སྤྱི་
ལོ1844ལོར་ཨ་རིའི་མངའ་ཁོངས་སུ་བསྡུས། མེ་ཁེ་སི་ཁོའི་རྩ་ཁྲིམས་སུ། ཐེ་ཁེ་ས་སི་ལ་
བྲན་གཡོག་ལམ་ལུགས་སྤེལ་མི་ཆོག་པར་ཁྲིམས་ཀྱིས་བཅད་ཡོད་ཀྱང༌། ཨ་རིའི་ལྷོ་པ་
དག་གིས་དེ་ལ་བྲན་གཡོག་ལམ་ལུགས་སྤེལ་ཆོག་པར་བྱས་ནས། བྲན་གཡོག་ལམ་ལུགས་
དངོས་སུ་བཙུགས།
སྐབས་འདིར་རྒྱ་མཚོ་ཆེན་པོར་འགྲུལ་པ་སྐྱེལ་སྟོབས་ཤིན་ཏུ་ཆེ་བར་ཕྱིན་པས། ཡོ་
རོབ་གླིང་གི་མི་མང་པོ་ཨ་རི་ལ་སྤོས་ཏེ། ཨ་རིའི་བྱང་ཕྱོགས་ཀྱི་མངའ་སྡེ་དག་གི་མི་གྲངས་
སྔར་ལས་མང་བར་སོང་། བྱང་ཕྱོགས་ཀྱི་མེ་ནེ་སོའུ་ཐཱ། ཨོ་རེ་གྷོན། ཨའེ་འ་ཝ། ཝེ་སི་ཁང་
སེན་སོགས་ཞིང་ལས་བྱེད་པའི་ཡུལ་མང་པོར་ཡང་མངའ་སྡེ་ཚུགས་ཏེ། གྲོས་ཚོགས་གོང་
འོག་གཉིས་ལ་བྱང་པའི་འཐུས་མི་མང་བར་ཕྱིན་པས། བྲན་གཡོག་ལམ་ལུགས་ལ་ངོ་རྒོལ་
བྱེད་པའི་སྟོབས་ཤུགས་ཆེ་བར་སོང༌། སྲིང་བལ་འདེབས་པའི་ལྷོ་ཕྱོགས་སུ། བྲན་གཡོག་
ལམ་ལུགས་མེད་པར་བཟོ་བའི་ལས་འགུལ་མང་དུ་བྱུང་བས། བྲན་བདག་རྣམས་ལ་
འཇིགས་སྣང་ཆེན་པོ་སྐྱེས་པ་དང༌། གྲོས་ཚོགས་སུ་བྱང་པའི་སྟོབས་ཤུགས་ཆེ་བར་ཕྱིན་པའི་
དབང་གིས། ལྷོ་ཕྱོགས་ཀྱི་མངའ་སྡེ་དག་གིས་ཨ་རིའི་མངའ་འོག་ལས་རང་བཙན་བྱ་བའི་
གྲོས་བྱས། ལྷོ་པས་མེ་ཁེ་སི་ཁོ་དང་ནུབ་ཕྱོགས་ཧིན་དྷུའི་གླིང་ཚོམ་དབང་དུ་བསྡུས་ནས། ལྷོ་
ཕྱོགས་ཕཱ་ནཱ་མཱ་ལ་འདབས་འབྲེལ་བའི་བྲན་གཡོག་ལམ་ལུགས་ཀྱི་རྒྱལ་ཁབ་ཆེན་པོ་ཞིག་
འཛུགས་པའི་ཇུས་བཤམས།
སྤྱི་ལོ1860ལོར། ཨེ་བྷ་ར་ཧམ་ལེན་ཁན་ཨ་རིའི་སྲིད་འཛིན་དུ་བདམས་ཐོན་བྱུང༌།
ལེན་ཁན་གྱིས་བྲན་གཡོག་ལམ་ལུགས་མཐའ་གཅིག་ཏུ་བཀག་པས། ལྷོ་པས་ཨ་རིའི་མངའ་
འོག་ནས་རང་བཙན་བྱ་བའི་གྲོས་ཐག་བཅད། མངའ་སྡེ་ཁའེ་རོ་ལའེ་ནཱ་ལྷོ་མས་རང་བཙན་
བྱ་བའི་ལུང་བསྒྲགས་ཤིང༌། བྱང་པར་འཐབ་པའི་སྟ་གོན་མ་ལུས་པ་ཚགས་སུ་ཚུད་པར་
བྱས། དེའི་འཕྲོར་ཧྥུ་ལོ་རེ་དྷ། རྗོ་རྗི་ཡ། ལོའུ་ཨེ་གཟིས་ཨན་ནཱ། མེ་སེ་སེ་ཕིས། ཨ་ལཱ་བྷ་མཱ། ཐེ་
ཁ་ས་སི་སོགས་ཀྱིས་མཚོན་པའི་ཨ་རིའི་ལྷོ་ཕྱོགས་ཀྱི་མངའ་སྡེ་རྣམས་མཉམ་འབྲེལ་བྱས་ཏེ།
མངའ་སྡེའི་འཐུས་མི་རྣམས་ཨ་ལཱ་བྷ་མཱའི་གྲོང་ཁྱེར་མོན་ཐ་གྷ་མ་རེ་ལ་འཚོགས་ནས་གྲོས་
བྱས། རྗ་ཧྥ་སེན་དྷེ་ཝེ་སི་སྲིད་འཛིན་དུ་བསྐོས། མི་ནག་བྲན་གཡོག་ཏུ་བཀོལ་བའི་ལམ་
ལུགས་རྒྱུན་སྐྱོང་བའི་རྩ་ཁྲིམས་གཏན་ལ་ཕབ།
ལེན་ཁན་ནི། ཨ་རིའི་རང་བཙན་དམག་འཁྲུག་བྱུང་བའི་རྗེས་སུ་འཚར་ལོངས་བྱུང་
བའི་སྐྱེས་བུ་དམ་པ་ཞིག་ཡིན། སྤྱི་ལོ1809ལོར་མངའ་སྡེ་ཁེན་ཐཱ་ཁིས་ལ་སྐྱེས། བྱིས་པའི་
དུས་སུ་མངའ་སྡེ་ཨེན་དྷེ་ཨེ་ནཱ་ལ་སྤོས། དེའི་རྗེས་སུ་མངའ་སྡེ་ཨེ་ལེ་ནོ་ཡེར་སྤོས། མངའ་
སྡེ་ཨེན་དྷེ་ཨེ་ནཱ་ནི་ཡུལ་ཤིན་ཏུ་མཐའ་འཁོབ་ཅིག་ཡིན། ལེན་ཁན་གྱིས་མངའ་སྡེ་འདིའི་
ཐང་སྟོང་ཞིག་ཏུ་ཤིང་ཁང་སྟབས་བདེ་ཞིག་ཕུབ་ནས་བསྡད། ཡུལ་འདིར་འཚོ་བ་ཤིན་ཏུ་
ཞན་པ་དང་། སློབ་གྲྭའི་སློབ་གསོའི་ཆུ་ཚད་ཀྱང་ཧ་ཅང་དམའ་བས། ཁོང་གི་ཨ་མས་ཡི་
གེའི་འབྲི་ཀློག་བསླབས། ལེན་ཁན་ཆུང་དུས་ནས་དཔེ་ཆ་བལྟ་བར་ཧ་ཅང་དགའ་ཞིང༌
སློབ་གཉེར་ལ་བརྩོན་འགྲུས་ཤིན་ཏུ་ཆེ། ལོ་བཅུ་བདུན་ལ་སོན་པའི་ལོ་དེར། སྦེ་ག་སྦྱོར་
བར་མཁས་ཤིང་བརྒྱུགས་ན་ཤིན་ཏུ་མགྱོགས་པའི་ལུས་རྩལ་པ་ཞིག་ཏུ་གྱུར། བར་སྐབས་
ཤིག་ལ་ཚོང་ཁང་ཞིག་ཏུ་གླ་པའང་བྱས། དེའི་རྗེས་སུ་ཆང་རྐྱལ་ཞིག་དང་མཉམ་དུ་ཚོང་
བྱས་ནས་བརྡིབས་པས། བུ་ལོན་མང་པོ་བླངས་པ་ལོ་བཅོ་ལྔར་འཇལ་དགོས་བྱུང༌།
ལོ1834ལོར། ལེན་ཁན་ལོ་ཉེར་ལྔར་སོན་ཏེ། མངའ་སྡེ་ཨེ་ལེ་ནོ་ཡེའི་གྲོས་ཚོགས་འོག་མའི་
འཐུས་མིར་བདམས།
སྐབས་འདིར་མངའ་སྡེ་ཨེ་ལེ་ནོ་ཡེའི་གྲོས་ཚོགས་གོང་མའི་འཐུས་མི་དྷཱ་གྷ་ལ་སི་ནི།
བྲན་གཡོག་ལམ་ལུགས་སྤེལ་མཁན་གཙོ་བོ་ཞིག་ཡིན་པས། མངའ་སྡེ་འདིར་བྲན་གཡོག་
ལམ་ལུགས་འདོར་དགོས་མིན་གྱི་རྩོད་གླེང་ཆེན་པོ་བྱུང་། དྷཱ་གྷ་ལ་སི་ནི་འཇོན་ནུས་ཆེ་ཞིང་
སྙན་གྲགས་ཀྱང་ཤིན་ཏུ་རྒྱས། ལེན་ཁན་གྱིས་བསྒྲགས་ཡིག་བཀྲམ་ཞིང་གཏམ་བཤད་བྱས་
ནས་དྷཱ་གྷ་ལ་སིར་ལོ་མང་པོར་རྩོད་པ་བྱས། སྤྱི་ལོ1860ལོར་ཨ་རིའི་སྲིད་འཛིན་འདེམས་
སྐབས། ལེན་ཁན་གྱིས་དྷཱ་གྷ་ལ་སི་ཕམ་པར་བྱས། སྤྱི་ལོ1861ལོའི་ཟླ3པའི་ཚེས4ཉིན། ལེན་
ཁན་ཨ་རིའི་སྲིད་འཛིན་དུ་བསྐོས། སྐབས་འདིར་ལྷོ་པ་རྣམས་ཨ་རིའི་མངའ་འོག་ནས་རང་
བཙན་བྱེད་པའི་གྲ་སྒྲིག་ཡོངས་སུ་གྲུབ།
ལོ་འདིར་ཨ་རིའི་ནང་འཁྲུག་གམ་ལྷོ་བྱང་དམག་འཁྲུག་བྱུང༌། བྱང་པར་ཐོག་མར་
དམག་མི་ཁྲི་འགའ་ལས་མེད་ཀྱང་། བྱང་པས་དམག་མང་འཕྲལ་བྱུང་དུ་བསགས་པས་
དམག་མི་འབུམ་འགར་བྱུང་ཞིང༌། མཐར་ས་ཡ་གཅིག་ལྷག་ལ་སླེབས། མེ་ཁེ་སི་ཁོ་གསར་
པ་ནས་ཤར་ཕྱོགས་རྒྱ་མཚོ་ཆེན་པོར་ཐུག་པའི་བར་གྱི་ཡུལ་མཐའ་དག་གཡུལ་སར་
གྱུར། རོའེ་ཆེ་མུན་དྷ་དང་ཝཱ་ཞེན་ཐོན་ནི་ལྷོ་བྱང་གཉིས་ཀའི་འཕྲོག་རྩོད་བྱ་ཡུལ་དུ་གྱུར།
མངའ་སྡེ་ཐེ་ན་སེས་དང་ཝུ་རྗེ་ནེ་ཡའི་རི་བོ་དང་ནགས་ཚལ་འཁྲིགས་པའི་ཡུལ་ལྗོངས་
ཆེན་པོ་དང༌། ཆུ་བོ་མེ་སེ་སེ་ཕིས་འགྲམ་ངོགས་རྣམས་ལ་འཐབ་འཁྲུག་མང་དུ་བྱས་ཀྱང༌།
ཡིག་ཚོགས་ཀྱི་དབང་གིས་འདིར་ཞིབ་ཕྲ་འགོད་མི་ནུས། ཨ་རིའི་ནང་འཁྲུག་ཏུ་རྒྱུ་རྫས་
གྲངས་མེད་བརླགས་ཤིང༌། མི་བསད་པ་དང་རྨས་པ་བགྲང་གིས་མི་ལང༌། མི་བཟད་པའི་
གཡུལ་གྱི་ལས་ལ་ཟད་མཐའ་མ་མཆིས་ཤིང༌། རེ་བ་དང་ཡིད་ཆད་རེས་མོས་སུ་བྱུང་སྟེ།
མི་་རྣམས་དགའ་སྐྱོ་འདྲེས་མའི་ངང་དུ་དུས་འདའ་དགོས་བྱུང༌། སྐབས་འགར་ཝཱ་ཞེན་
ཐོན་ལྷོ་དམག་གི་ལག་ཏུ་འཆོར་ལ་ཁད་པ་བྱས་ཤིང་། ཡང་སྐབས་འགར་བྱང་དམག་གིས་
རོའེ་ཆེ་མུན་དྷའི་མཁར་རྫོང་གཏོར་ལ་ཉེ་བ་བྱས། ལྷོ་དམག་རྣམས་མི་ཉུང་ཞིང་དམག་
ཆས་ཀྱང་བྱང་པ་ལྟར་འཛོམས་པོ་མིན་ཡང་། དམག་དོན་ལ་ཤིན་ཏུ་མཁས་པའི་དམག་
སྤྱི་ལིས་ཞེས་པས་ལྷོ་དམག་གི་དཔུང་གི་ཁ་ལོ་བསྒྱུར། བྱང་པར་དམག་མི་མང་ན་ཡང༌
རུ་འདྲེན་དམག་བཀོད་འདོམས་མཁས་པ་ཉུང་བས། དམག་དཔོན་བརྗེ་འཐེན་མང་པོ་བྱ་
དགོས་བྱུང་། ཞེར་མན་དང་གྷེ་རན་ཐ་རྣམ་པ་གཉིས་ཀ་བྱང་དམག་གི་ཁ་ལོ་པར་བསྐོས་
པ་ནས་བཟུང༌། ལྷོ་དམག་རིམ་པས་ཆམ་ལ་ཕབ། སྤྱི་ལོ1864ལོའི་ཟླ10པར།ཞེར་མན་གྱིས་
བྱང་པའི་དཔུང་དྲངས་ནས་ལྷོ་དམག་གི་གཡོན་རུ་ཕམ་པར་བྱས། བྱང་པའི་དཔུང་འདི་
མངའ་སྡེ་ཐེ་ན་སེས་ནས་རྗོ་རྗི་ཡ་བརྒྱུད་དེ་རྒྱ་མཚོ་ཆེན་པོའི་འགྲམ་ངོགས་སུ་ལྷགས། ལྷོ་
པའི་མངའ་སྡེ་འཕྲེད་ལ་བཅད་པས་བསྐྱོད་ཅིང༌། མངའ་སྡེ་ཁའེ་རོ་ལའེ་ནཱ་བྱང་མ་བརྟོལ་
ཏེ། ལྷོ་དམག་གི་རྒྱབ་ཕྱོགས་ནས་ལྟག་འཛུལ་གྱིས་དཔུང་འཇུག་བྱས། གྷེ་རན་ཐ་དང་
ཞེར་མན་གཉིས་ཀྱི་དཔུང་ཚོགས་ཀྱིས་རོའེ་ཆེ་མུན་དྷ་བར་དུ་བཙིར་ནས་འཐབས་པ་ལྷོ་
དམག་གིས་ཟློག་མ་ཐུབ་པས། སྤྱི་ལོ1865ལོའི་ཟླ4པའི་ཚེས9ཡི་ཉིན། ཨ་ཕོ་མཱ་ཐ་ཁ་སི་ཞེས་
པའི་ཡུལ་དུ་ལྷོ་དམག་གི་དམག་སྤྱི་ལིས་ཀྱིས་བྱང་པའི་དཔུང་ལ་མགོ་བཏགས། དེ་ནས་
ཟླ་བ་གཅིག་མ་འགོར་བར། ལྷོ་དམག་ལྷག་མ་དག་གིས་ཀྱང་མགོ་བཏགས་ཏེ། ལྷོ་ཕྱོགས་
ཀྱི་མཉམ་འབྲེལ་རྒྱལ་ཁབ་བསྣུབས།
ལོ་བཞིའི་རིང་གི་ནང་འཁྲུག་ཆེན་པོ་འདིས། ཨ་རིའི་མི་དམངས་སེམས་ཀྱིས་མི་
བཟོད་པའི་སྡུག་བསྔལ་ཆེན་པོར་སྦྱར། སྐབས་འདིར་མངའ་སྡེ་ཀུན་ལ་རང་སྐྱོང་བྱེད་
པའི་དབང་ཆ་ཡོད་དགོས་མོད། འོན་ཀྱང་བྱང་པས་ལྷོ་པའི་བྲན་གཡོག་ལམ་ལུགས་ནི་
བཙན་ཐབས་ཀྱིས་མེད་པར་བཟོས། ལྷོ་བྱང་འབྲེལ་མཚམས་ཀྱི་མངའ་སྡེ་རྣམས་ལ། ཕ་བུ་
དང་སྤུན་མཆེད་བར་དུའང་ལྟ་བ་མ་མཐུན་པས། སོ་སོ་རང་ཉིད་མོས་ཕྱོགས་ཀྱི་དཔུང་དུ་
ཞུགས་པས། གཡུལ་ངོར་ཉེ་དུ་ནང་དམེ་བྱས་པའང་མང་དུ་བྱུང༌། བྱང་པས་རང་གི་ལྟ་བ་
ནི་དྲང་བདེན་ཡིན་པར་འདོད་ཀྱང༌། ཕལ་ཆེ་བས་བྱང་པའི་ལྟ་སྤྱོད་ཀྱང་སྐྱོན་ཀུན་ཟད་
ཅིག་མིན་པར་འདོད། འདི་ལྟ་བུའི་གནས་བབས་རྙོག་ཟིང་ཆེ་བའི་ཀློང་དུ། ལེན་ཁན་གྱིས་
དུས་དང་རྣམ་པ་ཀུན་ཏུ་རང་གི་ལྟ་བ་གསལ་པོར་བཟུང་སྟེ། རྒྱལ་ཁབ་གཅིག་གྱུར་ཡོང་
བ་དང་དམངས་ལ་བདེ་སྐྱིད་བསྐྲུན་པར་འབད་འབུངས་བྱས་ནས། རྒྱལ་ཁབ་ཐོར་ཞིག་
ཏུ་འགྲོ་བ་དང་ནང་འགལ་འབྱུང་བ། བྲན་གཡོག་ལམ་ལུགས་སྤེལ་བ་བཅས་ལ་རྒོལ་བ་
མཐའ་སྐྱེལ་བྱས།
ལྷོ་བྱང་ནང་འཁྲུག་བྱུང་མ་ཐག་ཏུ། བྱང་པའི་གྲོས་ཚོགས་དང་དམག་དཔོན་རྣམས་
ཀྱིས། ལྷོ་ཕྱོགས་ཀྱི་མི་ནག་བྲན་གཡོག་རྣམས་མྱུར་དུ་བཅིངས་འགྲོལ་བྱ་དགོས་ཚུལ་ཞུས་
ཀྱང་ལེན་ཁན་མ་འཐད། ལེན་ཁན་གྱིས་བྱང་པ་རྣམས་སེམས་རྣལ་དུ་འབབ་བཅུག་སྟེ། བྲན་
གཡོག་རྣམས་རིམ་པས་བཅིངས་འགྲོལ་བྱ་དགོས་པ་དང༌། བྲན་བདག་ལའང་གྱོང་གསབ་
བབ་བསྟུན་བྱ་དགོས་ཚུལ་གྱི་གྲོས་བཏོན། སྤྱི་ལོ1865ལོའི་ཟླ་བ1པོར། གྲོས་ཚོགས་ཀྱིས་རྩ་
ཁྲིམས་སུ་བྲན་གཡོག་ལམ་ལུགས་རྩ་བ་ནས་མེད་པར་བཟོ་བ་གཏན་ལ་དབབ་དགོས་ཚུལ་
གྱི་གྲོས་གཞི་བཏོན་པར་མངའ་སྡེ་རྣམས་གྲོས་འཆམ་བྱུང༌།དེ་དང་དུས་མཚུངས་སུ་ཨ་རིའི་
ནང་འཁྲུག་ཀྱང་མཇུག་རྫོགས་སོ། །
སྤྱི་ལོ1862ལོ་ནས1863ལོར། དམག་འཁྲུག་གི་རྒྱལ་ཕམ་མ་ཕྱེད་པས། བྱང་པའི་སྔར་
གྱི་ངར་ཤུགས་རིམ་གྱིས་ཉམས། བྱང་པའི་མི་སེར་ཕལ་པར་འཐབ་འཁྲུག་འདིར་དགོས་
པ་ཡོད་མེད་ལ་དོགས་སྣང་སྐྱེས་ཤིང་། གཡུལ་ངོའི་དམག་རྣམས་ཀྱང་འཐབ་འདོད་མེད་
པར་གྱུར། ལེན་ཁན་གྱིས་རང་ཉིད་ཀྱི་ཁོར་ཡུག་ཏུ་རང་ལ་ངོ་ལོག་བྱེད་མཁན་དང༌། གོ་
གནས་ལས་ཕབ་པའི་དམག་དཔོན་དང་། ཆབ་སྲིད་པ་གཡོ་སྒྱུ་ཅན་མང་པོས་གང་འདུག་
པ་མཐོང༌། འོན་ཀྱང་སྐབས་འདིར་ལྷོ་པའི་རྗ་ཧྥ་སེན་དྷེ་ཝེ་སིའི་གནས་ཚུལ་ཡང་བྱང་
པ་དང་འདྲ་པོར་ཡོད་པ་དེས་ལེན་ཁན་གྱི་སེམས་ཅུང་བདེ་བར་གྱུར། འདིའི་སྐབས་སུ།
དབྱིན་ཇིའི་སྲིད་གཞུང་གིས་གྲུ་གསུམ་མངགས་ནས་ལྷོ་པའི་སྲིད་གཞུང་ལ་རྒྱབ་སྐྱོར་བྱས་
ཏེ། བྱང་པའི་མཚོ་གྲུ་མཐའ་དག་ཕྱོགས་མཐར་བསྐྲད། དབྱིན་ཇིའི་གྲུ་དག་ལ་ཨ་ལཱ་བྷ་མཱ་
ཞེས་པའི་གྲུ་ཞིག་ཡོད་པ་དེའི་སྐད་གྲགས་ཤིན་ཏུ་ཆེ། སྐབས་འདིར་མེ་ཁེ་སི་ཁོར་སྡོད་པའི་
ཧྥ་རན་སིའི་དམག་གིས། ཨ་རིའི་མོན་རོའུ་རིང་ལུགས་རྩིས་མེད་བཏང་ནས་ཨ་རིར་རྒོལ་
བ་བྱས། ལྷོ་པས་གནས་བབས་འདི་མཐོང་བ་དང་བྱང་པར་འཁྲུག་མཚམས་བཞག་ནས་ལྷོ་
བྱང་མཉམ་འབྲེལ་བྱས་ཏེ། སྔོན་ལ་ཧྥ་རན་སིའི་དམག་ཟློག་ཐབས་བྱས་ནས། ནང་འཁྲུག་
གི་རྩོད་གཞི་རྗེས་སུ་ཐག་གཅོད་བྱ་བའི་གྲོས་གཞི་བཏོན་ཀྱང་། ལེན་ཁན་གྱིས་ཨ་རིས་རྒྱལ་
ཁབ་གོང་བུ་གཅིག་གྱུར་གྱིས་ཧྥ་རན་སིར་ཕྱིར་རྒོལ་བྱ་དགོས་པ་དང་། དམག་དཔུང་གི་ཁ་
ལོ་སྒྱུར་དབང་ཆེ་ཤོས་ཀྱང་བྱང་པར་དབང་དགོས་པར་འདོད་པས། ལྷོ་པའི་གྲོས་གཞི་དང་
ལེན་མ་བྱས།
འགལ་རྐྱེན་དང་ཕམ་ཁ་དང་ངལ་དུབ་ཀྱིས་མནར་བའི་ནམ་ཟླ་རིང་མོར། བློ་ཕམ་
དང་ཁ་བྲལ་གྱི་གྲང་ངར་གྱིས་ལེན་ཁན་ཀུན་ནས་གཙེས་ནའང་། ལེན་ཁན་གྱི་ཨ་རི་ཕུང་པོ་
གཅིག་ཏུ་བསྒྲིལ་ཏེ་རྒྱལ་ཁབ་གཅིག་གྱུར་བྱ་བའི་ཆོད་སེམས་གཙང་མ་དེ་ནམ་ཡང་ལྷོད་
མ་མྱོང་། ལེན་ཁན་ལ་ཁོམ་ལོང་ཅུང་རེ་བྱུང་ཚེ། ཁང་པ་དཀར་པོའི་གཞུང་ལས་ཁང་དུ་
འདྲ་སྐུ་ཞིག་དང་འདྲ་བར་གྲག་འགུལ་མེད་པར་བཞུགས་ཤིང༌། བར་བར་ཀུ་རེའམ་གཏམ་
རྒྱུད་དགོད་བྲོ་བ་རེ་བཤད་ནས་རང་སེམས་ལྷོད་ཐབས་བྱས།
ནང་འཁྲུག་གི་མཐའ་མར་བྱང་པའི་མཉམ་འབྲེལ་སྲིད་གཞུང་གཡུལ་ལས་རྣམ་པར་
རྒྱལ། ལྷོ་དམག་གིས་མགོ་འདོགས་པའི་ཕྱི་ཉིན། ལེན་ཁན་རོའེ་ཆེ་མུན་དྷ་ལ་བྱོན་ནས་མགོ་
བླངས། སྤྱི་ལོ1865 ལོའི་ཟླ4པའི་ཚེས11ཉིན། ལེན་ཁན་གྱིས་རྒྱལ་ས་ཝཱ་ཞེན་ཐོན་དུ《ལྷོ་བྱང་
མཐུན་འགྲིག་དང་གཡུལ་ལས་ཕམ་པའི་མངའ་སྡེ་ལ་མཉམ་འབྲེལ་སྲིད་གཞུང་བཀུར་
བའི་སྲིད་གཞུང་འཛུགས་སྐོར་གྱི་གནད་དོན》ཞེས་པའི་གསུང་བཤད་གནང་། ཟླ4པའི་
ཚེས14དགོང་མོར། ལེན་ཁན་གྱིས་ཝཱ་ཞེན་ཐོན་གྱི་ཧྥོ་དྷའི་ཟློས་གར་འཁྲབ་སྟོན་ཁང་དུ་ཟློས་
གར་ལ་ལྟ་བཞིན་པ་ན། བྷོ་སེ་ཞེས་པའི་གར་མཁན་ཞིག་འཇབས་ནས་འོངས་ཏེ། ལེན་ཁན་
གྱི་མགོའི་ལྟག་ཁུང་དུ་མེ་མདའ་བརྒྱབ་ནས་ལེན་ཁན་བཀྲོངས། བྷོ་སེ་ནི་ལེན་ཁན་གྱི་སྲིད་
སྐྱོང་ལུགས་ལ་མ་རངས་པར་སྣང༌། བྷོ་སེས་ལེན་ཁན་བཀྲོངས་ནའང་། ལེན་ཁན་གྱི་མངའ་
སྡེ་མཉམ་འབྲེལ་བྱེད་པའི་འཕྲིན་ལས་ཆེན་པོ་ཡོངས་སུ་འགྲུབ་སྟེ། ཨ་རི་ཐོར་ཞིག་ཏུ་འགྲོ་
བའི་བར་ཆད་ཆེན་པོ་ཡོངས་སུ་བཟློགས།
ཨ་རིའི་ནང་འཁྲུག་ཐོག་མར་འབྱུང་བའི་སྐབས་སུ། ཞི་བདེ་རྒྱ་མཚོའི་འགྲམ་ངོགས་
སུ་ལྕགས་ལམ་མེད་ཀྱང་། ནང་འཁྲུག་ཞི་རྗེས་སུ། ལྕགས་ལམ་ནི་འཁྲི་ཤིང་ལྟར་ཕྱོགས་
བཞིར་རྒྱས་ཏེ། ཨ་རིའི་མངའ་སྡེ་མང་པོ་ཡུག་གཅིག་ཏུ་སྦྲེལ། ལྕགས་ལམ་གྱི་ནུས་མཐུ་ཆེན་
པོས་ཨ་རི་ནི་དངོས་པོ་དང་བསམ་བློ་གང་ཅིའི་ཆ་ལ་གཞོམ་གཞིག་བྲལ་བའི་རྒྱལ་ཁབ་
ཅིག་ཏུ་གྱུར་ཏོ། །

ལེའུ་རེ་གཅིག་པ། འཇར་མན་ཉམས་པ་སླར་གསོ་བྱུང་ནས་ཡོ་རོབ་གླིང་ལ་ཁ་ལོ་བསྒྱུར་ཚུལ།

ཧྥ་རན་སིའི་གསར་བརྗེ་དང་། ནཱ་ཕོ་ལེན་གྱི་དམག་འཁྲུག་གིས་ཟིང་འཁྲུག་ཆེན་པོ་
བསླངས་པ་དེ་ཞི་རྗེས། ཡོ་རོབ་གླིང་དུ་ཞི་བདེ་བློ་མི་བདེ་བ་ཞིག་བྱུང་ཞིང༌། ལོ་ལྔ་བཅུའི་
སྔ་རོལ་གྱི་ཆབ་སྲིད་ཀྱི་གནས་སྟངས་དེ་སླར་ཡང་དེང་རབས་ཀྱི་རྣམ་པར་བརྟེན་ནས་
སླར་གསོ་བྱུང་ཚུལ་ལེའུ་སྔོན་མ་དག་ཏུ་བཤད་ཟིན། དུས་རབས་བཅུ་དགུ་པའི་དུས་དཀྱིལ་
དུ། ལྕགས་རིགས་བཞུ་འདུལ་ལག་རྩལ། རླངས་གྲུ། ལྕགས་ལམ་དག་བྱུང་བས་ཆབ་སྲིད་ལ་
འགྱུར་བ་ཆེན་པོ་གཏོང་མ་ཐུབ། འོན་ཀྱང་གྲོང་ཁྱེར་གྱི་བཟོ་ལས་འཕེལ་རྒྱས་ཤིན་ཏུ་མྱུར་
བར་བརྟེན། སྤྱི་ཚོགས་ཀྱི་གནོན་ཤུགས་ཇེ་ཆེར་སོང་བས། ཧྥ་རན་སིའི་སྤྱི་ཚོགས་ལ་ཟིང་
འཁྲུག་ལང་བའི་ཉེན་ཁ་མང་པོ་བྱུང༌། ཧྥ་རན་སིར་སྤྱི་ལོ1830ལོ་དང1848ལོར་གསར་བརྗེ་
སྔ་ཕྱིར་ལན་གཉིས་བྱུང་། འདིའི་རིང་ལ་ཧྥ་རན་སིར་སྲིད་འཛིན་གྱི་ཐོག་མ་ནཱ་ཕོ་ལེན་བྷོ་
ནཱ་ཕཱ་ཐའི་ཚ་བོ་ནཱ་ཕོ་ལེན་གསུམ་པ་སྤྱི་ལོ1852ལོར་གོང་མར་བསྡད་ནས་གོང་མའི་ལམ་
ལུགས་རོ་ལངས་བརྒྱབ།
སྐབས་འདིའི་ཕཱ་རེ་སི་ནི་རི་མོ་དང་གད་སྙིགས་ཀྱིས་གང་ཞིང་། དུས་རབས་བཅུ་
བདུན་པའི་ཁྱད་ཆོས་སྔར་བཞིན་མ་ཉམས་པར་གནས། ནཱ་ཕོ་ལེན་གྱིས་ཕཱ་རེ་སི་ནི་ལཱ་ཐེན་
ཁྱད་ཆོས་ལྡན་པའི་གྲོང་ཁྱེར་ཞིག་ཏུ་བསྐྲུན་དགོས་སྙམ་པས། ཁོང་གིས་རྒྱལ་སྲིད་བཟུང་
མ་ཐག་ནས་ཕཱ་རེ་སི་ཞིག་གསོ་བྱས། དེང་སང་ཕཱ་རེ་སིར་རྡོ་ཀ་མ་རུའི་ཁང་པ་ཆེན་པོ་མང་
པོ་ཡོད་ཅིང་། ལཱ་ཐེན་གྱི་ཁྱད་ཆོས་མ་ཉམས་པར་ཡོད་པ་འདི་ཀུན་ནཱ་ཕོ་ལེན་གྱི་བྱས་རྗེས་
ཡིན། སྐབས་འདིར་ནཱ་ཕོ་ལེན་གྱིས་ཧྥ་རན་སི་ནི་དེང་རབས་ཅན་གྱི་གོང་མའི་རྒྱལ་ཁབ་
ཅིག་ཏུ་བསྒྱུར་དགོས་སྙམ་པས། ཧྥ་རན་སི་ལ་བཅོས་བསྒྱུར་ཆེན་པོ་བྱས། ནཱ་ཕོ་ལེན་གྱིས་ཡོ་
རོབ་གླིང་གི་རྒྱལ་ཁབ་དབང་ཤེད་ཅན་བར་ལ་ཟིང་ཆ་བསླངས་ཏེ། དེའི་བར་གསེང་ནས་
རང་ཉིད་ཀྱིས་ཕན་ཁེ་ལེན་དགོས་སྙམ་ནས་ཆབ་སྲིད་ཀྱི་ལྐོག་ཇུས་མང་དུ་བཤམས།སྐབས་
འདིར་ཨུ་རུ་སུའི་གོང་མ་ནེ་ཁོ་ལཱ་སེ་དང་པོ་ཧམ་སེམས་ཆེན་པོས་རྒྱུད་བསྐུལ་ཏེ། ལྷོ་ཕྱོགས་
ཀྱི་ཏུ་རུ་ཁ་གོང་མའི་རྒྱལ་ཁབ་ལ་དཔུང་ཆེན་པོ་དྲངས་ཤིང་། ཁན་སི་ཐན་ཐེ་ནོ་ཕོལ་
མངའ་འོག་ཏུ་བསྡུ་བར་བརྩམས།
དུས་རབས་བཅུ་དགུ་པའི་དུས་མཇུག་ཏུ། ཡོ་རོབ་གླིང་དུ་མངའ་དབང་འཕྲོག་རྩོད་
དང་དབང་ཤེད་སྙོམ་པར་བྱེད་པའི་དམག་འཁྲུག་ཆེན་པོ་བྱུང༌། དབྱིན་ཇི་དང་ཧྥ་རན་སི་
དང་སཱ་དྷི་ནེ་ཡ་མཉམ་འབྲེལ་བྱས་ནས། ཏུ་རུ་ཁ་སྲུང་སྐྱོབ་བྱེད་པར་ཁ་གཡར་ཏེ། ཁི་རེ་མེ་
ཡའི་ཡུལ་དུ་ཨུ་རུ་སུའི་དཔུང་དང་གཡུལ་བསྲེས། ཨོ་སི་ཐྲི་ཡ་དང་ཕུ་རཱ་ཞཱ(ཨི་ཐ་ལི་དང་
མཉམ་འབྲེལ་ཡིན)གཉིས་ཀྱིས་འཇར་མན་གྱི་མངའ་དབང་བརྩད་ནས་གཡུལ་ཆེན་པོ་
སྤྲད། ཧྥ་རན་སིས་ཨོ་སི་ཐྲོ་ཡར་འཐབས་ཏེ། ཨི་ཐ་ལིའི་བྱང་པ་རྣམས་ཨོ་སི་ཐེ་ཡའི་མངའ་
འོག་ནས་རང་བཙན་ཐོབ་པས། དེའི་དྲིན་ལན་དུ་སེ་ཝོའེ་ཡུལ་ཧྥ་རན་སི་ལ་བྱིན། ནཱ་ཕོ་
ལེན་གསུམ་པས་ཨ་རིར་ནང་འཁྲུག་བྱེད་པའི་གོ་སྐབས་དང་བསྟུན་ནས། མག་སི་མེ་ལེན་
ནི་མེ་ཁེ་སི་ཁོའི་གོང་མར་བསྐོས། ཚུལ་འདིར་ཨ་རིའི་སྲིད་གཞུང་གིས་རྒོལ་གཏམ་དྲག་པོ་
བསྒྲགས་ཤིང་འཇིགས་སྐུལ་ཆེན་པོ་བྱས་པས། ནཱ་ཕོ་ལེན་གསུམ་པས་མག་སི་མེ་ལེན་ཡལ་
བར་དོར་མཐར། མེ་ཁེ་སི་ཁོ་པས་མག་སི་མེ་ལེན་མེ་མདས་བསད།
ཧྥ་རན་སི་དང་ཕུ་རཱ་ཞཱས་ཡོ་རོབ་གླིང་གི་མངའ་དབང་བརྩད་ནས་འཐབ་རྩོད་རྒྱུན་
ཆད་མེད་པ་བྱས། སྤྱི་ལོ1870ལོར་འདི་གཉིས་བར་ལ་ཡང་བསྐྱར་འཐབ་འཁྲུག་ཆེན་པོ་
བྱུང་། ཕུ་རཱ་ཞཱས་དམག་འཁྲུག་འོང་བ་སྔ་མོ་ནས་ཤེས་པས། སྔར་ནས་འཐབ་ཆས་ཚགས་སུ་
ཚུད་པ་བྱས། ཧྥ་རན་སིའི་ནོར་སྲིད་ཉམས་པས་དམག་ཤུགས་ཀྱང་ཤིན་ཏུ་ཉམས་པར་གྱུར།
རྒྱལ་ཁབ་འདི་གཉིས་གཡུལ་སྤྲོད་སྐབས་ཧྥ་རན་སིའི་དཔུང་ཚོགས་ཡང་ཡང་ཕམ་ཞིང་
མཐར་བྱེ་མའི་ཆངས་བུ་ལྟར་གྱུར། ཟླ་བ་བརྒྱད་པར་འཇར་མན་གྱིས་ཧྥ་རན་སིར་དཔུང་
དྲངས། ཟླ་བ་དགུ་པར་ནཱ་ཕོ་ལེན་གསུམ་པའི་དཔུང་རབ་ཏུ་ཕམ་སྟེ། སེ་དྷན་ཞེས་པའི་
ཡུལ་དུ་འཇར་མན་ལ་མགོ་བཏགས། ཟླ་བ་བཅུ་པར་མེ་ཚིའི་ཡུལ་དུ། ཧྥ་རན་སིའི་དམག་
དཔུང་གཞན་པ་ཞིག་གིས་ཀྱང་འཇར་མན་ལ་མགོ་བཏགས། སྤྱི་ལོ1871ལོའི་ཟླ་བ་དང་
པོར། འཇར་མན་གྱི་དམག་གིས་ཕཱ་རེ་སི་བླངས་ཏེ། ཧྥ་རན་སིའི་དཔུང་ཚོགས་ཡོད་ཚད་
ཀྱིས་འཇར་དམག་ལ་མགོ་བཏགས། རྒྱལ་ཁབ་འདི་གཉིས་ཀས་གྲོང་ཁྱེར་ཧྥ་རན་ཁ་ཧྥོ་ཐར་
འདུམ་ཆིངས་བཞག་སྟེ། ཧྥ་རན་སིས་ལོ་རེན་དང་ཨལ་སཱ་སི་ཞེས་པའི་ཡུལ་གཉིས་འཇར་
མན་ལ་བྱིན། སྐབས་འདི་ནས་བཟུང་། འཇར་མན་ནི་གོང་བུ་གཅིག་ཏུ་གྱུར་པའི་གོང་མའི་
རྒྱལ་ཁབ(འདིར་ཨོ་སི་ཐྲོ་ཡ་འདུས་མེད)ཅིག་ཏུ་གྱུར། ཕུ་རཱ་ཞཱའི་རྒྱལ་པོ་འཇར་མན་
གྱི་གོང་མའི་ཁྲི་ལ་འཁོད་དེ། ཕུ་རཱ་ཞཱའི་རྒྱལ་པོའང་ཡོ་རོབ་གླིང་གི་གོང་མ་རྣམས་ཀྱི་གྲལ་
མཐར་ཚུད།
འདིའི་རྗེས་ཀྱི་ལོ་ཞེ་གསུམ་གྱི་རིང་ལ། འཇར་མན་ནི་ཡོ་རོབ་གླིང་གི་རྒྱལ་ཁབ་
སྟོབས་ཤུགས་ཆེ་ཤོས་སུ་གྱུར། སྤྱི་ལོ1877 ལོ་ནས1878ལོའི་བར་ལ། ཨུ་རུ་སུ་དང་ཏུ་རུ་ཁའི་
བར་ལ་དམག་འཁྲུག་བྱུང་ཡང༌། བྷོལ་ཁན་ཕྱེད་གླིང་དུ་ཟིང་ཆ་ཅུང་ཟད་ལས་མ་བྱུང་བས།
ཡོ་རོབ་གླིང་སྤྱི་ཁྱབ་ལ་ལོ་སུམ་ཅུའི་རིང་ལ་ཞི་བདེ་བྱུང་ཞིང་མི་འདོད་པའི་འཁྲུག་པ་
གཞན་མ་བྱུང༌།

ལེའུ་རེ་གཉིས་པ། རླངས་གྲུ་དང་ལྕགས་ལམ་བྱུང་བའི་དུས་རབས་སུ་ཕྱི་གླིང་དུ་གོང་མའི་རྒྱལ་ཁབ་གསར་པ་བྱུང་ཚུལ།

དུས་རབས་བཅོ་བརྒྱད་པའི་དུས་མཇུག་ཏུ། ཡོ་རོབ་གླིང་གི་གོང་མའི་རྒྱལ་ཁབ་སིལ་
བུར་ཐོར་བས། རྒྱ་སྐྱེད་རིང་ལུགས་པའི་རེ་བ་འབྲས་མེད་དུ་གྱུར། སྐབས་འདིའི་དུས་སུ།
དབྱིན་ཇི་དང་སི་ཕེན་སོགས་དང་དེའི་ཨ་མེ་རི་ཁ་གླིང་གི་མི་སེར་སྤེལ་ཡུལ་བར་ལ་ཐག་
རིང་ཞིང་འགྲིམ་འགྲུལ་སྟབས་མ་བདེ་བའི་དབང་གིས། མི་སེར་སྤེལ་མཁན་དང་མི་སེར་
སྤེལ་ཡུལ་གྱི་རྒྱལ་ཁབ་བར་འགྲོ་འོང་བྱེད་ཁག་པོར་གྱུར་ཅིང་ཡ་བྲལ་དུ་གྱུར་ཏེ། མི་སེར་
སྤེལ་ཡུལ་དུ་རིམ་གྱིས་བསམ་བློ་དང་གོམས་གཤིས་དང་སྐད་རིགས་མི་འདྲ་བའི་སྤྱི་ཚོགས་
གསར་པ་ཞིག་ཆགས་ཤིང་སྤྱི་ཚོགས་འཕེལ་རྒྱས་ཆེན་པོ་བྱུང༌། བར་སྐབས་ཤིག་ནས། མི་
སེར་སྤེལ་བ་པོས་མི་སེར་སྤེལ་ཡུལ་ལ་ཁ་ལོ་སྒྱུར་བྱེད་ཀྱི་རྒྱ་མཚོའི་གྲུ་ལམ་ནི་ངེས་བརྟན་
མེད་པར་གྱུར་པས། དབྱིན་ཇིས་རྒྱ་གར་དུ་བཙུགས་པའི་མཐུན་གཉེར་དང་། ཧྥ་རན་སིས་
ཁཱ་ནཱ་དྷཱ་ལ་བཙུགས་པའི་ཚོང་ལས་དོན་གཅོད་ཁང་དང་མི་མེད་ཐང་སྟོང་དུ་བཏབ་པའི་
ཚོང་སྒར་སོགས་ནི། ཁོ་ཚོའི་འཚོ་བར་རོགས་སྐྱོར་བྱེད་པ་དང་སྡོད་གནས་སྦྱིན་པའི་གནས་
གཞིའི་རྒྱལ་ཁབ་ལ་མི་བརྟེན་ཀ་མེད་དུ་གྱུར། དེ་བས་བསམ་བློ་པ་མང་པོས། ཕྱི་གླིང་གི་མི་
སེར་སྤེལ་ཡུལ་ལ་དབང་སྒྱུར་བའི་ཚེ་ཚད་ནི་དུས་རབས་བཅུ་དགུ་པའི་དུས་འགོར་ཟད་
པར་འདོད། སྤྱི་ལོ1820ལོའི་ཚུན་ཆད་ལ། ཡོ་རོབ་གླིང་དུ་ཨུ་རུ་སུ་གཅིག་པུས་ཤར་ཕྱོགས་
སུ་མངའ་ཁོངས་རྒྱ་བསྐྱེད་ནས་ཨེ་ཞ་ཡའི་ཁོངས་ལས་བརྒལ་སྙམ་བྱས་པ་ཙམ་མ་གཏོགས།
དུས་རབས་བཅོ་བརྒྱད་པའི་དུས་དཀྱིལ་ནས་བཟུང་། ཡོ་རོབ་གླིང་གི་རྒྱལ་ཁབ་གཞན་དག་
གིས་ཕྱི་གླིང་དུ་བཙུགས་པའི་རྒྱལ་ཁབ་ཀྱི་མངའ་ཁོངས་ནི་རིམ་གྱིས་ཇེ་ཆུང་དུ་གྱུར།
སྤྱི་ལོ1815ལོར། བྷི་རེ་ཐེན་གོང་མའི་རྒྱལ་ཁབ་ཆེན་པོའི་མངའ་རིས་ལ། མི་གྲངས་
ཤིན་ཏུ་ཉུང་བའི་ཁཱ་ནཱ་དྷཱའི་རྒྱ་མཚོའི་འགྲམ་ངོགས། ཆུ་བོ་དང་མཚོ་མོའི་འགྲམ་རྒྱུད། སྐམ་
སའི་ཐང་རྒོད་ཆེན་པོ(སྐབས་འདིར་གནས་གཏན་ཆགས་བྱ་ཡུལ་ནི་ཧ་དྷ་སེན་མཚོ་
ཁུགས་མཐུན་གཉེར་གྱི་པགས་ཚོང་བྱེད་པའི་ས་ཚུགས་དེ་ཙམ་ལས་མེད)དང་། མི་ནག་
དང་ཧོ་ལན་པ་གནས་པའི་ལེགས་སྨོན་གླིང་སྣེ་དང༌། ཤར་ཕྱོགས་རྒྱ་གར་མཐུན་གཉེར་
གྱིས་བཟུང་བའི་རྒྱ་གར་ཕྱེད་གླིང་གི་སུམ་ཆའི་གཅིག་དང༌། ཨ་ཧྥེ་རི་ཁའི་ནུབ་ཕྱོགས་ཀྱི་
མཚོ་འགྲམ། རྗ་མེ་ཁ། མོལ་ཐ། རྗིབ་རོ་ཐ། ནུབ་ཕྱོགས་ཧིན་དྷུའི་གླིང་ཚོམ། ཨ་མེ་རི་ཁ་གླིང་
ལྷོ་མའི་དབྱིན་གཏོགས་གྷ་ཡཱ་ནཱ། ཨོ་སི་ཏྲེ་ལི་ཡ། རྒྱང་ཕུད་གཏོང་ས་བྷོ་ཐ་ནེ་མཚོ་ཁུག་དང་
ཐ་གཟི་མེ་ནེ་ཡ་སོགས་ཡོད། སྐབས་འདིར་སི་ཕེན་གྱིས་ཁེའུ་བྷ་དང་ཧྥེ་ལེ་ཕེན་གྱི་ཡུལ་
འགར་དབང་བསྒྱུར་བ་དང༌། ཕོ་ཐེ་གྷོ་ལ་སྔར་ཨ་ཧྥེ་རི་ཁའི་ཡུལ་འགའ་དབང་དུ་ཆུག་པ་
རྣམས་རང་འཇགས་སུ་ཡོད་པ་དང་། ཧོ་ལན་ལ་ཧིན་དྷུའི་གླིང་ཚོམ་དང་གྷ་ཡཱ་ནཱའི་གླིང་
ཕྲན་ཁ་ཤས་དང་མངའ་ཁོངས་ཁག་ཅིག་ཡོད་པ་དང༌། དྷན་མཱ་ཁས་ནུབ་ཕྱོགས་ཧིན་དྷུའི་
གླིང་ཚོམ་གྱི་གླིང་ཕྲན་ཞིག་བཟུང་ཡོད། ཧྥ་རན་སིས་ནུབ་ཕྱོགས་ཧིན་དྷུའི་གླིང་ཚོམ་གྱི་
གླིང་ཕྲན་འགའ་དང་གྷ་ཡཱ་ནཱའི་ཡུལ་ཁ་ཤས་བཟུང་ཡོད། སྐབས་འདིར་ཡོ་རོབ་གླིང་གི་
རྒྱལ་ཁབ་དབང་ཤེད་ཅན་རྣམས་ཀྱིས་མངའ་འོག་ཏུ་བསྡུ་འདོད་པའམ་བསྡུ་ཐུབ་པའི་མི་
སེར་སྤེལ་ཡུལ་ཡོད་ཚད་འདི་དག་ཡིན་ནོ། །ཤར་ཕྱོགས་རྒྱ་གར་མཐུན་གཉེར་གྱིས་སྐབས་
འདིར་སྔར་མུས་བཞིན་མངའ་ཁོངས་རྒྱ་སྐྱེད་ཀྱིན་ཡོད་ཀྱང༌། རྒྱལ་ཁབ་གཞན་དག་གི་རྒྱ་
སྐྱེད་མཚམས་ཆད།
ཡོ་རོབ་གླིང་གི་རྒྱལ་ཁབ་རྣམས་ཀྱིས་ནཱ་ཕོ་ལེན་ལ་འཐབ་བཞིན་པའི་སྒང་ལ། ཤར་
ཕྱོགས་རྒྱ་གར་མཐུན་གཉེར་གྱི་སྤྱི་ཁྱབ་རིམ་བྱོན་གྱིས་རྒྱ་གར་རྟེན་གཞིར་བྱས་ནས། གནའ་
བོའི་ཏུ་རུ་ཁ་པ་སོགས་བྱང་ཕྱོགས་ཀྱི་བཙན་འཛུལ་པ་ལྟར་རྒྱལ་ཁབ་འགར་དཔུང་དྲངས་
ནས་བཙན་འཛུལ་བྱས། ཤར་ཕྱོགས་རྒྱ་གར་མཐུན་གཉེར་གྱིས《ཝེ་ཡེ་ནཱ་འདུམ་ཡིག》
བཞག་རྗེས་སུའང་སྔར་བཞིན་དམག་འཁྲུག་མང་པོ་བསླངས་ནས། དཔྱ་ཁྲལ་སྣ་ཚོགས་
བཙན་གྱིས་བསྡུས་ཏེ། རྒྱལ་ཁབ་རང་ཚུགས་པ་ལྟར་བྱས་ནས་ཨེ་ཞ་ཡའི་རྒྱལ་ཁབ་མང་པོར་
གཞུང་ཚབ་ཀྱང་མངགས། ཤར་ཕྱོགས་རྒྱ་གར་མཐུན་གཉེར་ནི་རྒྱལ་ཁབ་ཅིག་མིན་པས།
འདིས་རྒྱུ་ནོར་འཕྲོག་བཅོམ་བྱས་པ་མཐའ་དག་ཅིས་ཀྱང་དབྱིན་ཇི་ལ་སྤྲོད་དགོས་ཀྱི་ཡོད།
ཤར་ཕྱོགས་རྒྱ་གར་མཐུན་གཉེར་གྱིས། ཕྱོགས་ཁག་མང་པོར་མནའ་འབྲེལ་བྱས་ཚུལ་
དང་། ཕ་རོལ་དབང་དུ་བསྡུས་ཚུལ་རྣམས་ཡིག་ཚོགས་ཀྱི་དབང་གིས་འདིར་རྒྱས་པར་མ་
བཀོད། དེའི་སྐོར་མདོར་བསྡུས་ཙམ་བརྗོད་ན། ཤར་ཕྱོགས་རྒྱ་གར་མཐུན་གཉེར་གྱི་མངའ་
ཁོངས་ཇེ་ཆེ་ནས་ཇེ་ཆེར་ཕྱིན་ཏེ། མཐར་སིན་དྷ། ཨ་ཧཱུཾ། ཨཱུ་དྷ་སོགས་ཀྱང་ལུང་གིས་བསྒྱུར།
དེང་སང་གི་དབྱིན་ཇིའི་སློབ་གྲྭ་ཆུང་འབྲིང་གི་སློབ་དེབ་ཏུ། དབྱིན་ཇིས་དབང་བསྒྱུར་ཅིང་
རྒྱལ་ཕྲན་དུ་མ་འདུས་པའི་རྒྱ་གར་གྱི་ས་བཀྲ་ཞིག་བཀོད་ཡོད་པའང་སྐབས་འདིའི་དུས་སུ་
བྱུང་བ་ཡིན།
སྤྱི་ལོ1859ལོར། རྒྱ་གར་གྱི་དམག་མིས་གྱེན་ལོག་བྱས་པ་ཤར་ཕྱོགས་རྒྱ་གར་མཐུན་
གཉེར་གྱིས་དྲག་གནོན་བྱས། དེ་ནས་བཟུང་དབྱིན་ཇིའི་རྒྱལ་པོས་ཤར་ཕྱོགས་རྒྱ་གར་མཐུན་
གཉེར་ནི་དབྱིན་ཇིའི་མངའ་རིས་སུ་བསྡུས། 《རྒྱ་གར་སྲིད་གཞུང་བདག་སྐྱོང་ལེགས་
བཅོས་ཁྲིམས་གཞི》རུ། དདབྱིན་ཇིའི་རྒྱལ་པོའི་སྐུ་ཚབ་ཅིག་རྒྱ་གར་ལ་སྤྱི་ཁྱབ་དཔོན་པོར་
གཏོང་བ་དང་། ཤར་ཕྱོགས་རྒྱ་གར་མཐུན་གཉེར་ནི་རྒྱ་གར་དོན་གཅོད་ལས་ཁུངས་སུ་
བསྒྱུར་བ་གཏན་ལ་ཕབ། སྤྱི་ལོ1877ལོར། གོང་སྨོས་བཀའ་ཁྲིམས་ལག་བསྟར་དོན་འཁྱོལ་
ཡོང་བའི་སླད་དུ། རྗེ་དཔོན་བྷེ་ཁན་སེ་ཧྥེ་འོལ་དྷ་ཞེས་པས་ཞུས་དོན་ལྟར། རྒྱལ་མོ་ཝེ་ཁ་ཐོ་
རེ་ཡས་དབྱིན་ཇིའི་རྒྱལ་མོ་དང་རྒྱ་གར་རྒྱལ་མོའི་འགན་གཅིག་ལྕོགས་ཀྱིས་བཟུང་།
དབྱིན་ཇི་དང་རྒྱ་གར་གྱི་འབྲེལ་བ་ནི། གནས་ཚུལ་དམིགས་བསལ་པ་འདི་འདྲར་
བརྟེན་ནས་བྱུང་བ་ཡིན། སྐབས་འདིའི་རྒྱ་གར་ནི་ད་དུང་མོང་གོལ་རྒྱལ་རབས་ཀྱིས་དབང་
སྒྱུར་བཞིན་པའི་དུས་སྐབས་ཡིན་ན་ཡང་། མོང་གོལ་རྒྱལ་རབས་ཀྱི་གོང་མ་རིམ་གྱིས་
དབྱིན་ཇིའི་རྒྱལ་པོའི་སྤྱི་མཐུན་རྒྱལ་ཁབ་ཀྱི་མངའ་འོག་ཏུ་ཤོར། འདི་ནས་བཟུང་རྒྱ་གར་ནི་
སྒེར་གཅོད་རྒྱལ་པོ་མེད་པའི་སྒེར་གཅོད་རྒྱལ་ཁབ་ཅིག་ཏུ་གྱུར། རྒྱ་གར་གྱི་སྤྱི་ཚོགས་ལམ་
ལུགས་འདི་ལ་རྒྱལ་པོའི་སྲིད་འཛིན་ལམ་ལུགས་ཀྱི་སྐྱོན་དང་། དམངས་གཙོའི་ལམ་ལུགས་
ཀྱི་འགན་མི་འཁུར་བའི་སྐྱོན་གཉིས་ཀ་འཛོམས་པས། རྒྱ་གར་པ་དག་གིས་སྡུག་བསྔལ་ཚད་
མེད་མྱོང་དགོས་བྱུང༌། སྐབས་འདིར་རྒྱ་གར་ལ་རྒྱལ་པོ་མིང་དོན་མཚུངས་པ་ཞིག་མེད།
གོང་མ་ནི་མཚོན་བྱེད་ཙམ་ལས་ཁོ་ལ་ཐག་གཅོད་དབང་མེད་པས། མི་སེར་ལ་གྱོད་གཏུག་
ས་ཕར་ཞོག་ཐ་ན་སྡུག་ཞུ་ས་ཞིག་ཀྱང་མེད་པར་གྱུར། རྒྱ་གར་པ་རྣམས་འུ་ཐུག་སྟེ། དབྱིན་
ཇིར་སོང་ནས་བསྒྲགས་ཡིག་བཀྲམ་ཞིང༌། གྲོས་ཚོགས་འོག་མར་བསམ་འཆར་ཡང་བཤད་
ཀྱང་། དབྱིན་ཇིའི་གྲོས་ཚོགས་ཀྱིས་ནམ་ཡང་རྒྱལ་ཁབ་ནང་ཁུལ་གྱི་བྱ་བར་བྲེལ་བ་ལས། རྒྱ་
གར་གྱི་གནད་དོན་ལ་ཁ་ཡ་ཡེ་ནས་མི་བྱེད་པས། རྒྱ་གར་གྱི་དོན་དག་ཐག་གཅོད་བྱེད་མི་
མེད་པར་གྱུར།
རླངས་གྲུ་དང་ལྕགས་ལམ་མ་བྱུང་བའི་སྔོན་དུ། དབྱིན་ཇིས་རྒྱ་གར་ལ་དབང་བསྒྱུར་
བ་ཙམ་ལས། ཡོ་རོབ་གླིང་གི་གོང་མའི་རྒྱལ་ཁབ་གཞན་དག་གིས་ཕྱི་གླིང་དུ་རྒྱ་སྐྱེད་ཆེན་
པོ་བྱེད་མ་ཐུབ། དབྱིན་ཇིའི་བསམ་བློ་པ་ཁ་ཅིག་གིས་ཕྱི་གླིང་དུ་མངའ་ཁོངས་རྒྱ་བསྐྱེད་
པ་ནི་དབྱིན་ཇི་རྒུད་བྱེད་ཀྱི་རྒྱུ་གཙོ་བོ་ཡིན་པར་འདོད། སྔར་ཨོ་སི་ཏྲེ་ལི་ཡར་དབྱིན་ཇིའི་
མི་སེར་སྤེལ་ཡུལ་མང་པོ་མེད་ཀྱང་། ཨོ་སི་ཏྲེ་ལི་ཡར་སྤྱི་ལོ1842ལོར་ཟངས་གཏེར་རྙེད་
པ་དང་། སྤྱི་ལོ1851ལོར་གསེར་གཏེར་རྙེད་པ་ནས་བཟུང་། དབྱིན་ཇིས་ཨོ་སི་ཏྲེ་ལི་ཡར་
ཡང་མཐོང་ཆེན་བྱས། རྒྱ་མཚོ་ཆེན་པོར་དངོས་པོ་སྐྱེལ་འདྲེན་བྱེད་པའི་སྟབས་ཀ་ཇེ་བདེར་
སོང་བས། ཨོ་སི་ཏྲེ་ལི་ཡའི་བལ་མང་པོ་ཡོ་རོབ་གླིང་དུ་དྲངས་ཤིང་ཤིན་ཏུ་བྲིན་པར་གྱུར།
སྤྱི་ལོ1849ལོའི་སྔ་རོལ་ཏུ། ཁཱ་ནཱ་དྷཱ་ནི་དབྱིན་ཇི་དང་ཧྥ་རན་སིའི་རྩོད་གཞིར་གྱུར་ཅིང་
ཟིང་འཁྲུག་ཀྱང་ལན་མང་དུ་བྱུང་བས། ཁཱ་ནཱ་དྷཱ་ལ་འཕེལ་རྒྱས་དགའ་རབ་ཅིག་མ་བྱུང༌།
སྤྱི་ལོ1867ལོར། ཁཱ་ནཱ་དྷཱ་མཉམ་འབྲེལ་སྲིད་གཞུང་འཛུགས་སྐོར་གྱི་རྩ་ཁྲིམས་གསར་པ་
གཏན་ལ་ཕེབས་པས།ཁཱ་ནཱ་དྷཱའི་ནང་ཁུལ་གྱི་ཟིང་ཆ་རིམ་པས་བསྐྱུང་ཐུབ་པ་བྱུང༌།ལྕགས་
ལམ་བྱུང་བས་ཀྱང་ཁཱ་ནཱ་དྷཱར་འཕེལ་རྒྱས་ཆེན་པོ་བྱུང༌། ཁཱ་ནཱ་དྷཱ་ཡང་ཨ་རི་དང་འདྲ་བར་
ལྕགས་ལམ་ལ་བརྟེན་ནས་ནུབ་ཕྱོགས་སུ་རྒྱ་བསྐྱེད་ཅིང་། འབྲུ་རིགས་སོགས་དངོས་རྫས་
མང་པོ་ཡོ་རོབ་གླིང་དུ་དྲངས་ནས་བཙོངས། ཁཱ་ནཱ་དྷཱར་ལྕགས་ལམ་དར་ཁྱབ་བྱུང་རྗེ་
ཡུལ་གྲུ་སོ་སོའི་ཡུལ་སྐད། བསམ་བློ། ཁེ་ཕན་དག་ཀྱང་རིམ་གྱིས་གཅིག་མཐུན་བྱུང༌། མདོར་
ན་རླངས་གྲུ་དང་ལྕགས་ལམ་དང་གློག་འཕྲིན་དར་བས། མི་སེར་སྤེལ་ཡུལ་ལ་འཕེལ་རྒྱས་
ཆེན་པོ་བྱུང་ངོ་།།
སྤྱི་ལོ1840ལོའི་སྔོན་དུ། དབྱིན་ཇི་པ་གཟི་གླིང་གསར་པར་སོང་ནས་ས་བཟུང༌། དེར་
ས་ཞིང་མཐུན་གཉེར་ཞིག་ཀྱང་བཙུགས། གླིང་འདིར་སྤྱོད་རུང་བའི་ཐོན་ཁུངས་ཐམས་ཅད་
དབྱིན་ཇི་པས་སྔོག་འདོན་བྱས། སྤྱི་ལོ1840ལོར། གཟི་གླིང་གསར་པ་དབྱིན་ཇིའི་མི་སེར་
སྤེལ་ཡུལ་གྱི་ཁོངས་སུ་བསྡུས།
མི་སེར་སྤེལ་ཡུལ་རྣམས་ལས།ཁཱ་ནཱ་དྷཱ་ནི་སྐྱེལ་འདྲེན་བྱེད་ཐབས་གསར་པ་བསྟེན་
ནས་དཔལ་འབྱོར་འཕེལ་རྒྱས་བྱུང་བའི་ཐོག་མ་རེད། དེའི་འཕྲོར་ཨ་མེ་རི་ཁ་གླིང་ལྷོ་མའི་
སྤྱི་མཐུན་རྒྱལ་ཁབ་སྤྱི་དང་། ཁྱད་པར་ཨ་རྗན་ཐིས་ཎ་ལའང་འགྲིམ་འགྲུལ་ཡོ་བྱད་ལེགས་
བཅོས་བྱུང་བས། སྒོ་ཕྱུགས་དང་འཚིག་ཇ་སོགས་ཚོང་རྫས་མང་པོ་ཡོ་རོབ་གླིང་ལ་དྲངས་
ནས་བཙོངས། སྔར་གསེར་སོགས་རིན་པོ་ཆེ། བ་སོ། བྲན་གཡོག བྲོ་སྨན་སོགས་ནི། ཡོ་རོབ་
གླིང་གི་རྒྱལ་ཁབ་དབང་ཤེད་ཅན་རྣམས་ཨ་མེ་རི་ཁ་གླིང་གི་ཡུལ་མཐའ་འཁོབ་ཏུ་འདུ་
བའི་རྒྱུ་མཚན་གཙོ་བོ་ཡིན་མོད། འོན་ཀྱང་དུས་རབས་བཅུ་དགུ་པའི་དུས་མཇུག་གི་ལོ་
ཉེར་ལྔའི་ནང་དུ། ཡོ་རོབ་གླིང་གི་རྒྱལ་ཁབ་རྣམས་ཀྱི་མི་གྲངས་གློ་བུར་འཕེལ་ཞིང་བཟའ་
འབྲུས་མ་འདངས་པས། རྒྱལ་ཁབ་སོ་སོའི་སྲིད་གཞུང་གིས་ཕྱི་གླིང་དུ་བཟའ་འབྲུ་རྩཪ་
གཅོད་བྱེད་མི་མང་པོ་བཏང༌། ཚན་རིག་དང་བཟོ་ལས་དར་རྒྱས་བྱུང་བས། སྣུམ་དང་
འགྱིག་སོགས་སྔར་དོ་སྣང་མི་བྱ་བའི་ཐོན་ཁུངས་ཀྱི་དགོས་མཁོའང་ཆེ་བར་ཕྱིན། དབྱིན་ཇི།
ཕོ་ཐ་གྷོ། ཧོ་ལན་གྱིས་ཚ་ཡུལ་དང་ཚ་ཡུལ་རྗེས་མཐུན་གྱི་ལྗོངས་དག་ལས་ཐོན་པའི་དངོས་
རྫས་རྣམས་བདག་གིར་བྱས། རྒྱལ་ཁབ་འདི་དག་གིས་དེ་ལས་ཁེ་བཟང་ཆེན་པོ་ཐོབ། སྤྱི་
ལོ1871ལོའི་རྗེས་སུ། འཇར་མན་དང་ཧྥ་རན་སི་དང་ཨི་ཐ་ལི་རྣམས་ཀྱིས། སྔར་རྒྱལ་ཁབ་
གང་གིའང་མངའ་འོག་ཏུ་མ་ཆུག་པའི་ཤར་ཕྱོགས་ཀྱི་རྒྱལ་ཁབ་དག་ལ་ཐོན་ཁུངས་འབེལ་
པོ་དང་ཚོང་ཁེ་ཆེན་པོ་ཡོད་པ་མཐོང་བས།རིམ་པས་དེ་དག་ལ་ལག་བསྲིངས།
དུས་འདི་ཤེད་ནས་བཟུང༌། ཡོ་རོབ་གླིང་པས་འཛམ་བུ་གླིང་དུ་ཆབ་སྲིད་ཀྱི་སྲུང་
སྐྱོབ་མེད་པའི་ཡུལ་ཁམས་རྣམས་འཕྲོག་རྩོད་བྱས། སྐབས་འདིར་ཨ་མེ་རི་ཁ་གླིང་ལ། ཨ་
རིའི་མོན་རོའུ་རིང་ལུགས་ཀྱི་སྲུང་སྐྱོབ་ཡོད་པས་གནོད་འཚེ་མ་བྱུང༌།
ཨ་ཧྥེ་རི་ཁ་གླིང་ནི་ཡོ་རོབ་གླིང་ལ་ཐག་ཉེ་བས། མི་རིང་བར་ཡོ་རོབ་གླིང་པས་ཨ་
ཧྥེ་རི་ཁ་འཕྲོག་རྩོད་བྱས། སྤྱི་ལོ1850ལོའི་སྔོན་དུ། ཡོ་རོབ་གླིང་པར་ཨ་ཧྥེ་རི་ཁའི་མཚོ་ཁ་
དང་ཨེ་ཇིབ་ལ་ཉམས་རྒྱུས་ཅུང་ཟད་ཡོད་པ་ཙམ་ལས། གླིང་འདིའི་ཡུལ་གཞན་ལ་ཆ་རྒྱུས་
ཅི་ཡང་མེད་པས། ཡོ་རོབ་གླིང་པའི་སྣང་ངོར་གླིང་ཆེན་འདི་སྦས་ཡུལ་ཤིན་ཏུ་ལྐོག་གྱུར་
ཅིག་ཡིན། ཡོ་རོབ་གླིང་པ་ཨ་ཧྥེ་རི་ཁ་གླིང་གི་ནང་ཁོང་དུ་ཐོག་མར་ཇི་ལྟར་སོང་བ་དང་།
ཕྱིས་སུ་གླིང་དེར་ཆབ་སྲིད་པ། ཚོང་པ། ཚན་རིག་པ་རྣམས་སླེབས་འབྱོར་ཇི་ལྟར་བྱུང་བར་
གཏམ་རྒྱུད་ཡ་མཚན་མང་དུ་ཡོད་ཀྱང་། ཡིག་ཚོགས་ཀྱི་དབང་གིས་འདིར་མ་བཀོད། གང་
ལྟར་གླིང་འདིར་མི་རྒྱུད་མཚར་པོ་མིའུ་ཐུང་ཕེ་གྷ་མེ་ཞེས་པ་དང༌། ཤ་བ་མཚར་པོ་ཨཱུ་ཁཱ་
ཕེ་ཞེས་པ། མེ་ཏོག་དང་ཤིང་ཐོག་དང་འབུ་ཡ་མཚན། ནད་རིགས་འཇིགས་སུ་རུང་བ། རི་
བོ་དང་ནགས་ཚལ་གྱིས་མཛེས་པའི་ཡུལ་ལྗོངས་ལྟ་ན་སྡུག་པ། སྐམ་སའི་ནང་རོལ་གྱི་མཚོ་
ཡིད་དུ་འོང་བ། ལྷུང་ལྷུང་དུ་འབབ་པའི་ཆུ་བོ་ཆེན་པོ་དང་རྦབ་ཆུ་བརྗིད་པོ་སོགས་སྣོད་
བཅུད་ཀྱི་བཀོད་པ་ངོ་མཚར་བ་མཐའ་ཡས་པ་ཡོད་དོ། །ཡོ་རོབ་གླིང་པར་མཚོན་ན། ཨ་ཧྥེ་
རི་ཁ་གླིང་ནི་འཇིག་རྟེན་གསར་པ་གསར་རྐྱང་ཞིག་ཡིན། གླིང་འདིའི་ཙེམ་པཱ་པུའེ་ཞེས་པའི་
ཡུལ་དུ། ཡོ་རོབ་གླིང་གི་མྱུལ་ཞིབ་པས་གནའ་བོའི་མི་རིགས་རིགས་རྒྱུད་ཆད་པ་ཞིག་གི་
ཤེས་རིག་དར་བའི་གནའ་ཤུལ་རྙེད། ཡོ་རོབ་གླིང་པ་རྣམས་གླིང་འདིར་གཅིག་རྗེས་གཉིད་
མཐུད་དུ་འགྲོ་བའི་སྐབས་སུ། བྲན་གཡོག་ཉོ་འཚོང་བྱེད་པའི་ཨ་རབ་ཚོང་པར་མེ་མདའ་
རོའེ་ཧྥོལ་ཡོད། གླིང་འདིའི་མི་ནག་དག་གིས་ད་དུང་སྔར་ལྟར་གདོད་མའི་འཚོ་བ་་སྐྱེལ་
བཞིན་ཡོད།
དུས་རབས་བཅུ་དགུ་པའི་དུས་མཇུག་ཏུ། ཡོ་རོབ་གླིང་པས་ཨ་ཧྥེ་རི་ཁ་གླིང་ཡོངས་
ལ་ས་ཉམས་མྱུལ་ཞིབ་དང་རྒྱ་ཁྱོན་ཚད་ནས་བགོ་བཤའ་བྱས། གླིང་འདི་བགོ་བཤའ་བྱེད་
སྐབས། གླིང་འདིའི་ཡུལ་མི་རང་བཞིན་པའི་ཁེ་ཕན་ལ་ལྟ་ཕྱོགས་བྱེད་མཁན་མི་གགཅིག་ཀྱང་
མ་བྱུང༌། ཡོ་རོབ་གླིང་པས་མི་ནག་བྲན་གཡོག་ཉོ་འཚོང་བྱེད་པའི་ཨ་རབ་ཚོང་པ་གླིང་འདི་
ནས་ཕྱིར་སྐྲོད་མ་ཐུབ་ཀྱང༌། གླིང་འདིར་བྲན་གཡོག་ཉོ་འཚོང་བྱེད་མཚམས་བཅད།མི་སེར་
སྤེལ་མཁན་རྣམས་ལ་འགྱིག་གི་མཁོ་གལ་ཆེ་བར་སོང་བས། བྷེལ་རྗམ་གྱིས་དབང་བསྒྱུར་
བའི་ཁངས་གྷུའི་ཡུལ་དུ། བྷེལ་རྗམ་པས་ཁངས་གྷུ་པར་རི་སྐྱེས་འགྱིག་བཏུ་རུ་བཅུགཡོ་རོབ་
གླིང་གི་དཔོན་པོ་རྣམས་ལ་བདག་གཉེར་གྱི་ཉམས་མྱོང་མེད་པས། ཡུལ་མིའི་བར་ལ་འགལ་
བ་ཇེ་ཆེར་ཕྱིན་ཏེ་རྐྱེན་ངན་ཡ་ང་བ་མང་དུ་བྱུང༌། ཡོ་རོབ་གླིང་གི་རྒྱལ་ཁབ་དབང་ཤེད་
ཅན་རྣམས་ལས། ཨ་ཧྥེ་རི་ཁ་གླིང་དུ་གདུག་པའི་བྱ་བ་མ་བྱས་པ་གཅིག་ཀྱང་མེད།
སྤྱི་ལོ1883ལོར། ཨེ་ཇིབ་ནི་ཏུ་རུ་ཁའི་མངའ་རིས་ཡིན་ཡང་། དབྱིན་ཇིས་མངོན་སུམ་
འཛེམས་མེད་ཀྱིས་ཕྲོགས་ནས་དབང་འོག་ཏུ་བསྡུས། སྤྱི་ལོ1898ལོར་མདའ་དཔོན་མཱ་ཁན་
དྷས་དཔུང་དྲངས་ནས་ཨ་ཧྥེ་རི་ཁ་གླིང་གི་ནུབ་མཐའི་མཚོ་ཁ་ནས་གླིང་འདིའི་ཡུལ་དབུས་
རྣམས་བརྒྱུད་ནས་འགྲོ་སྐབས། ཧྥ་ཞེའུ་དྷ་དང་བཅས་ཆུ་བོ་ནའེ་ཨོལ་སྟོད་རྒྱུད་མངའ་འོག་
ཏུ་བསྡུ་བར་བརྩམས་པས། ཧྥ་རན་སི་དང་དབྱིན་ཇིའི་བར་དམག་འཁྲུག་ཆེན་པོ་ཞིག་འོང་
ལ་ཁད་པ་བྱས། འདིའི་སྐོར་གྱི་ལོ་རྒྱུས་ཞིབ་ཕྲ་ཡིག་ཚོགས་ཀྱི་དབང་གིས་མ་བཀོད།
ཆུ་བོ་ཨོ་རེན་རྗིའི་འགྲམ་རྒྱུད་དང་ཐྲན་སི་ཝཱ་ཨོལ་ཡུལ་གཉིས་སུ། ཧོ་ལན་ནས་
འོངས་པའི་ཡུལ་གྱར་པ་བྷོ་ཝའི་རིགས་ཀྱིས། ཨ་ཧྥེ་རི་ཁ་ལྷོ་མར་སྤྱི་མཐུན་རྒྱལ་ཁབ་
འཛུགས་ཇུས་བཏིང་བར་དབྱིན་ཇིའི་སྲིད་གཞུང་ཐོག་མར་འཐད་མོས་བྱུང་ཡང༌། རྗེས་སུ་
དབྱིན་གཞུང་བློ་ལོག་སྟེ། སྤྱི་ལོ1877ལོར་དབྱིན་ཇིས་ཐྲན་སི་ཝཱ་ཨོལ་སྤྱི་མཐུན་རྒྱལ་ཁབ་
མངའ་འོག་ཏུ་བསྡུས། ཐྲན་སི་ཝཱ་ཨོལ་པ་རྣམས་གཞན་གྱི་བཙན་དབང་གི་འོག་ཏུ་སྡོད་མ་
འདོད་པས་དབྱིན་ཇིར་གྱེན་ལོག་བྱས། སྤྱི་ལོ1881ལོར། རི་བོ་མཱ་རྫུ་བྷཱ་ལ་ཐྲན་སི་ཝཱ་ཨོལ་
པའི་དཔུང་དང་དབྱིན་དམག་གཡུལ་བསྲེས་པར་ཐྲན་སི་ཝཱ་ཨོལ་པ་གཡུལ་ལས་རྣམ་པར་
རྒྱལ། དམག་འཁྲུག་འདིའི་སྐོར་གྱི་གནས་ཚུལ་ཞིབ་ཕྲ་དབྱིན་ཇིའི་ཚགས་པར་དུ་རིམ་པར་
བཀོད་ཡོད། དབྱིན་དམག་གཡུལ་ངོར་རབ་ཏུ་ཕམ་པས་དབྱིན་ཇི་པར་སེམས་སྡུག་སངས་
ཐབས་མེད་པ་བསྐྱེད། སྤྱི་ལོ1899ལོར་དབྱིན་ཇི་དང་རྒྱལ་ཁབ་འདི་གཉིས་བར་དུ་ཡང་
བསྐྱར་དམག་འཁྲུག་བྱུང་ཞིང་། ལོ་གསུམ་ལ་འཁྲུགས་མཐར་དབྱིན་ཇིར་རྒྱལ་ཁ་ཐོབ་ཀྱང་
གྱོང་གུན་ཆེན་པོ་ཐེབས
སྤྱི་མཐུན་རྒྱལ་ཁབ་འདི་གཉིས་དབྱིན་ཇིའི་མངའ་འོག་ཏུ་ཡུན་རིང་འདུག་མ་
དགོས། སྤྱི་ལོ1907ལོར། དབྱིན་ཇི་གོང་མའི་རྒྱལ་ཁབ་ཀྱི་སྲིད་གཞུང་བསྣུབས། དབྱིན་
ཇིའི་རང་དབང་ཏང་གིས་ཨ་ཧྥེ་རི་ཁ་ལྷོ་མའི་དོན་དག་ཐག་གཅོད་བྱས་ཏེ། སྤྱི་མཐུན་
རྒྱལ་ཁབ་འདི་གཉིས་ལ་ཡང་བསྐྱར་རང་དབང་ཐོབ། རྒྱལ་ཁབ་འདི་གཉིས་དང་ལེགས་
སྨོན་གླིང་སྣེའི་མི་སེར་སྤེལ་ཡུལ་དང་ནེ་ཐོལ་རྣམས་མཉམ་འབྲེལ་བྱས་ནས། ཨ་ཧྥེ་རི་ཁ་
ལྷོ་མའི་རྒྱལ་ཕྲན་མཉམ་འབྲེལ་ཞེས་པའི་དབྱིན་ཇིའི་རྒྱལ་པོའི་ལུང་གིས་བསྒྱུར་བའི་སྤྱི་
མཐུན་རྒྱལ་ཁབ་ཅིག་བཙུགས།
ལོ་ཉེར་ལྔའི་རིང་ལ། ཡོ་རོབ་གླིང་གི་རྒྱལ་ཁབ་དག་གིས་ཨ་ཧྥེ་རི་ཁ་གླིང་གི་ཡུལ་
ཕལ་ཆེ་བ་བགོ་བཤའ་བྱས། བགོ་བྱར་མ་ཚུད་པ་རྒྱལ་ཕྲན་གསུམ་ཙམ་ལས་མེད། རྒྱལ་ཕྲན་
དེ་དག་ནི་ཁ་ཆེ་པས་དབང་བསྒྱུར་བའི་མོ་རོ་ཁོ་དང༌། ནུབ་ཕྱོགས་མཚོ་ཁའི་ལེ་བྷེ་རེ་ཡ་
དང་། ཡེ་ཤུའི་ཆོས་ལ་དད་པའི་ཨ་བྷེ་སེ་ནེ་ཡ་རྣམས་ཡིན། སྤྱི་ལོ1896ལོར། ཨར་དྷོ་ཝའི་
ཡུལ་དུ་ཨ་བྷེ་སེ་ནེ་ཡ་དང་ཨི་ཐ་ལིའི་དཔུང་གཡུལ་སྤྲད་པར་ཨི་ཐ་ལི་པ་ཕམ་པས། ཨ་བྷེ་
སེ་ནེ་ཡ་ལ་རང་བཙན་ཐོབ།

ལེའུ་རེ་གསུམ་པ། ཡོ་རོབ་གླིང་པས་ཨེ་ཞ་ཡ་གླིང་ལ་འཕྲོག་བཅོམ་བྱས་པ་དང་འཇའ་ཕན་འཕེལ་རྒྱས་བྱུང་ཚུལ།

ཨ་ཧྥེ་རི་ཁ་གླིང་གི་ས་བཀྲ་ནི་ཡོ་རོབ་གླིང་པས་རང་སྣང་ཅི་དགར་བྲིས་པ་ཞིག་ཡིན།
ས་བཀྲ་འདི་ད་དུང་ཡང་འཛམ་གླིང་གི་གནད་དོན་ཐག་གཅོད་བྱེད་ཀྱི་ལག་ཆ་བྱེད་ཀྱིན་
ཡོད། འདི་ལ་ངོ་རྒོལ་བྱེད་མི་མེད་པ་ནི་ཡ་མཚན་པའི་གནས་སོ། ། ལོ་རྒྱུས་སྨྲ་བ་ཞིག་ལ་
མཚོན་ན། ལོ་རྒྱུས་ཇི་ལྟ་བ་བཞིན་འབྲི་བ་ནི་དེའི་འགན་ཁུར་ཡིན་ནོ། །
དུས་རབས་བཅུ་དགུ་པར། ཡོ་རོབ་གླིང་པས་ལོ་རྒྱུས་ཀྱི་རྒྱབ་ལྗོངས་ཁ་ཟིན་སྣ་ཟིན་
ཙམ་ལས་མ་ཤེས་པས། དེ་ལ་བརྒལ་བརྟག་ཟབ་མོ་བྱེད་མ་ཐུབ། སྔར་སོག་དམག་གིས་
འཇིག་རྟེན་དབང་དུ་བསྡུས་པའི་ལོ་རྒྱུས་སྣང་མེད་དུ་གཏོང་བའི་མི་ལ་ལས། ནུབ་གླིང་གི་
འཕྲུལ་ཆས་གསར་བརྗེའི་དགེ་མཚན་གྱིས་ཡོ་རོབ་གླིང་པ་གནས་སྐབས་ཙམ་ལ་སྟོབས་
ཤུགས་ཆེ་བར་ཕྱིན་པ་ནི། ཡོ་རོབ་གླིང་པས་མིའི་རིགས་ལ་དུས་ཇི་སྲིད་བར་དུ་ཁ་ལོ་བསྒྱུར་
ཐུབ་པའི་སྒྲུབ་བྱེད་དུ་འཇོག་ཀྱང༌། འདི་ཚོས་ཚན་རིག་ཞིབ་འཇུག་བྱེད་སྲོལ་དང་དེའི་
གྲུབ་འབྲས་ནི་ཡུལ་གཞན་དུའང་དར་ཐུབ་པ་དང་། ཀྲུང་གོ་དང་རྒྱ་གར་གྱིས་ཀྱང་དབྱིན་
ཇི་དང་ཧྥ་རན་སི་ལྟར་ཚན་རིག་ཞིབ་འཇུག་བྱ་ཐུབ་པ་ཧ་མ་གོ་བ་ཙམ་དུ་ཟད། འདི་ཚོས་
འཛམ་གླིང་གི་ཤར་ཕྱོགས་ཀྱི་མི་རིགས་ནི་རྙིང་ཞེན་དང་སྒྱིད་ལུག་ཆེ་བ་དང་། ནུབ་གླིང་པ་
རྣམས་བརྩོན་འགྲུས་ཆེ་ཞིང་རིག་པ་རྣོ་བས། ཡོ་རོབ་གླིང་པ་ནི་དུས་དང་རྣམ་པ་ཀུན་ཏུ་
འཛམ་བུ་གླིང་གི་དབང་པོ་ཡིན་པར་འདོད།
ཕྱོགས་ལྷུང་དང་རྨོངས་ཚོད་འདིའི་རྐྱེན་གྱིས། ཡོ་རོབ་གླིང་གི་རྒྱལ་ཁབ་མང་པོ་དང་
དབྱིན་ཇིས་འཛམ་གླིང་གི་ཤེས་རིག་མ་དར་བའི་ཡུལ་མང་པོ་འཕྲོག་བཅོམ་བྱས་ཤིང་། ཨེ་
ཞ་ཡ་གླིང་གི་མི་གྲངས་མང་ཞིང་ཤེས་རིག་དར་བའི་རྒྱལ་ཁབ་དག་ཀྱང་འདི་དག་གིས་
བགོ་བཤའ་བྱས་ནས་ཐོན་ཁུངས་མང་པོ་སྔོག་འདོན་བྱས། དབྱིན་ཇིའི་དབང་སྒྱུར་གྲལ་
རིམ་གྱིས་རྒྱ་གར་དུ་གོང་མའི་རྒྱལ་ཁབ་ཕྱི་རྫིག་ལ་ནང་སྟོང་པ་ཞིག་བཙུགས་པ་དང༌། ཧོ་
ལན་གྱིས་ཤར་ཕྱོགས་རྒྱ་གར་གླིང་ཚོམ་དུ་མི་སེར་སྤེལ་ཡུལ་རྒྱ་ཆེན་པོ་ཞིག་བཙུགས་པར་
ཡོ་རོབ་གླིང་པ་རྣམས་ཧེབ་ལངས་ཏེ། ཁོ་ཚོས་ཉམས་ཤིང་རྒུད་པའི་པར་སིག་དང་སིལ་
བུར་་ཐོར་བའི་ཨོ་སི་མན་གོང་མའི་རྒྱལ་ཁབ་ཀྱི་ཡུལ་གྲུ་མང་པོ་དབང་དུ་བསྡུས་ཤིང་། རྒྱ་
གར། ཀྲུང་གོའཇའ་ཕན་སོགས་ཀྱང་བགོ་བཤའ་བྱས་ནས་བདག་གིར་བཟུང༌།
སྤྱི་ལོ1898ལོར། འཇར་མན་གྱིས་ཀྲུང་གོའི་ཅའོ་ཀྲོའུ་ཝན་བཟུང་། དབྱིན་ཇིས་ཀྲུང་
གོའི་ཝེ་ཧའེ་ཝེ་བཟུང༌། སྤྱི་ལོ1899ལོར། ཨུ་རུ་སུས་ཀྲུང་གོའི་ལུའེ་ཧྲོན་གྲུ་ཁ་བཟུང༌། ཡོ་
རོབ་གླིང་པའི་གདུག་རྩུབ་ཆེན་པོས་ཀྲུང་གོའི་མི་དམངས་ལ་ཁོང་ཁྲོ་ཆེན་པོ་བསླངས་ཏེ།
ཀྲུང་གོར་གནས་པའི་ཡོ་རོབ་གླིང་པ་དང་ཡེ་ཤུ་ཆོས་པ་བསད། སྤྱི་ལོ1900ལོར། པེ་ཅིང་གི་
ཡོ་རོབ་གླིང་གི་རྒྱལ་ཁབ་འགའི་གཞུང་ཚབ་ཁང་མཐའ་བསྐོར་ནས་རྒོལ་བ་བྱས། ཡོ་རོབ་
མཉམ་འབྲེལ་དམག་གིས་གཞུང་ཚབ་ཁང་བསྲུང་བར་ཁ་གཡར་ནས། པེ་ཅིང་ལ་དཔུང་
དྲངས་ནས་འཁོན་ལན་བསློགས་ཤིང༌། རིན་པོ་ཆེ་བགྲང་གིས་མི་ལང་བ་ཕྲོགས་ནས་ཁྱེར།
དེ་རྗེས་ཨུ་རུ་སུས་ཀྲུང་གོའི་མནྡུའི་ཡུལ་རྣམས་བཟུང་། སྤྱི་ལོ1904ལོར་དབྱིན་ཇིས་ཀྲུང་
གོའི་བོད་ལྗོངས་ལ་བཙན་འཛུལ་བྱས།...
ཡོ་རོབ་གླིང་པས་ཀྲུང་གོར་འཕྲོག་བཅོམ་བྱེད་སྐབས། འཇའ་ཕན་གྱི་སྟོབས་ཤུགས་
རྒྱས། འཇའ་ཕན་ནི་རྒྱལ་ཁབ་གཞན་ལ་ཐག་རིང་ཞིང་གཞན་དང་འབྲེལ་ལམ་མ་བྱུང་བས།
རྒྱལ་ཁབ་འདིས་སྔར་མིའི་རིགས་ལ་ནུས་པ་ཅི་ཡང་མ་ཐོན་ཞིང༌། གཞན་ལས་ཚུར་བླངས་
པ་མང་བ་ལས་གཞན་ལ་ཕར་བྱིན་པ་ཕལ་ཆེར་མེད་ཅེས་བཤད་ཆོག འཇའ་ཕན་པ་
སོག་པོའི་མི་རྒྱུད་ཡིན། འཇའ་ཕན་གྱི་ཤེས་རིག ཡི་གེ རྩོམ་རིག སྒྱུ་རྩལ་གྱི་འབྱུང་གནས་ནི་
ཀྲུང་གོ་ཡིན། འཇའ་ཕན་གྱི་ལོ་རྒྱུས་ནི་ཡ་མཚན་པོ་ཞིག་སྟེ། དུས་རབས་གཉིས་པའི་མཇུག་
ཙམ་ནས་བཟུང་། འཇའ་ཕན་དུ་བཀས་བཀོད་རྒྱུད་འཛིན་ལམ་ལུགས་ཚུགས་ནས་དཔའ་
ཐུལ་གྱི་སྲོལ་རྒྱུན་བྱུང༌། སྔར་དབྱིན་ཇིས་ཧྥ་རན་སིར་བཙན་འཛུལ་ཡང་ཡང་བྱས་པ་ལྟར།
འཇའ་ཕན་གྱིས་ཀྱང་ཀྲུང་གོ་དང་ཁོ་རེ་ཡ་ལ་བཙན་འཛུལ་ཐེངས་མང་པོ་བྱས།
དུས་རབས་བཅུ་དྲུག་པར། འཇའ་ཕན་པ་དང་ཡོ་རོབ་གླིང་པའི་བར་ལ་ཐོག་མར་
འབྲེལ་འདྲིས་བྱུང༌། སྤྱི་ལོ1542ལོར། ཕོ་ཐེ་གྷོའི་མི་འགའ་ཀྲུང་གོའི་གྲུར་བསྡད་ནས་འཇའ་
ཕན་དུ་སླེབས། སྤྱི་ལོ1549ལོར། ཡེ་ཤུའི་ཆོས་ཚོགས་ཀྱི་ཆོས་སྤེལ་མཁན་ཧྥུ་རན་སེ་སི་གཟེ་
ཝེ་ཡ་ཞེས་པ་འཇའ་ཕན་དུ་བྱོན་ནས་ཆོས་སྤེལ། བར་སྐབས་ཤིག་ལ། འཇའ་ཕན་པ་རྣམས་
ཡོ་རོབ་གླིང་པར་ཤིན་ཏུ་དགའ་ཞིང་མོས་ཏེ། འཇའ་ཕན་པ་ཡེ་ཤུའི་ཆོས་སྒོར་འཇུག་མཁན་
ཡང་མང་དུ་བྱུང༌། སྐབས་འདིར་ཡོ་རོབ་གླིང་པ་ཝེ་ལེམ་ཨ་ཧཾ་གཟི་ཞེས་པ་ཞིག་བྱུང་བ་
དེ་འཇའ་ཕན་པ་ཆེས་བློ་ཐུབ་སར་གྱུར་པས། ཝེ་ལེམ་ཨ་བྷཾ་གཟིས་འཇའ་ཕན་པཪ་གྲུ་
གཟིངས་ཆེ་རིགས་བཟོ་བའི་ལག་རྩལ་བསླབས། དེ་ནས་མི་རིང་བར་འཇའ་ཕན་པས་རང་
གིས་གྲུ་གཟིངས་བཟོས་ནས་རྒྱ་གར་དང་ཕེ་རུ་ལ་བགྲོད་ཐུབ་པ་བྱུང༌།
དེ་རྗེས་འཇའ་ཕན་དུ་ཕོ་ཐེ་གྷོའི་ཡེ་ཤུ་ཚོགས་པ། སི་ཕེན་གྱི་དྷོ་མེ་ནེ་ཁ་ཚོགས་པ།
དབྱིན་ཇི་དང་ཧོ་ལན་གྱི་གྲུབ་མཐའ་གསར་མ་དག་གི་ཆོས་པའི་བར་འཐབ་རྩོད་བྱུང༌།
གྲུབ་མཐའ་སོ་སོས་ཕ་རོལ་ལ་ཆབ་སྲིད་ཀྱི་དམིགས་ཡུལ་ཡོད་ཚུལ་བཤད་ནས་ཕན་ཚུན་
སྨད་ཅིང་ཕྲ་མ་མང་དུ་བཅུག། སྐབས་འདིར་ཡེ་ཤུ་ཚོགས་པར་སྟོབས་ཤུགས་ཆེ་བས། ནང་
པར་བརྙས་བཅོས་དང་མནར་གཅོད་ཚད་མེད་བཏང་། འདིའི་སྐབས་སུ། འཇའ་ཕན་པ་
དག་གིས་ཡོ་རོབ་གླིང་པ་ནི་རྒུད་པ་མཐའ་དག་གི་གཞི་མ་ཡིན་པ་རིམ་གྱིས་ཤེས་ཤིང༌།
ཁྱད་པར་དུ་ཡེ་ཤུའི་ཆོས་ལུགས་རྙིང་མ་ནི། རོམ་ཆོས་རྗེ་དང་ཧྥེ་ལེ་ཕེན་མངའ་འོག་ཏུ་
ཆུག་པའི་སི་ཕེན་རྒྱལ་པོའི་ཆབ་སྲིད་ཀྱི་དམིགས་ཡུལ་འགེབས་བྱེད་ཙམ་ཡིན་པའང་རིམ་
གྱིས་རྟོགས་པས། འཇའ་ཕན་དུ་ཡེ་ཤུའི་ཆོས་ལུགས་པ་རྩ་མེད་གཏོང་བའི་ལས་འགུལ་
ཆེན་པོ་སྤེལ།སྤྱི་ལོ1638ལོར། འཇའ་ཕན་གྱིས་ཡོ་རོབ་གླིང་པར་འགྲུལ་ལམ་བཅད་ནས།
ལོ་ཉིས་བརྒྱའི་རིང་དུ་ཡོ་རོབ་གླིང་པ་འཇའ་ཕན་དུ་འོང་མ་བཅུག། ལོ་ཉིས་བརྒྱར་འཇའ་
ཕན་པའང་འཇིག་རྟེན་གཞན་ཞིག་ཏུ་སྦས་པ་ལྟར་རྒྱལ་ཁབ་གཞན་དང་འབྲེལ་ལམ་
ཆད། འཇའ་ཕན་སྲིད་གཞུང་གིས་མཚོ་ཁ་པ་རྣམས་ལ་གྲུ་ཆུང་ངུ་རེ་བཟོ་ཆོག་པ་ལས། གྲུ་
གཟིངས་ཆེ་རིགས་རྩ་བ་ནས་བཟོ་མི་ཆོག་པར་བྱས། སྐབས་འདིར་འཇའ་ཕན་པ་ཕྱི་གླིང་དུ་
འགྲོ་མི་ཆོག་ལ།ཡོ་རོབ་གླིང་པ་འཇའ་ཕན་དུའང་འོང་དབང་མེད།
ལོ་ཉིས་བརྒྱའི་རིང་དུ། འཇའ་ཕན་ནི་འཛམ་གླིང་གི་རྒྱལ་ཁབ་གཞན་དག་དང་རིང་
དུ་བསྐལ་བའི་རྒྱལ་ཁབ་འགོལ་པོ་ཞིག་ཏུ་གྱུར། རྒྱལ་ཁབ་འདིར་བཀས་བཀོད་རྒྱུད་འཛིན་
གྱི་སྤྱི་ཚོགས་ལམ་ལུགས་དར་ཞིང་། རྒྱལ་ཁབ་ཀྱི་དབང་ཆ་དཔའ་ཐུལ། སྐུ་དྲག་དང་དེའི་
འཁོར་ཚོགས་ཀྱིས་བཟུང༌། འོན་ཀྱང་འདི་དག་གི་མི་གྲངས་ནི་རྒྱལ་ཡོངས་ཀྱི་མི་འབོར་
གྱི་བརྒྱ་ཆའི་ལྔ་ཙམ་ལས་མེད། སྐབས་འདིར་ཕྱི་གླིང་གི་རྒྱལ་ཁབ་རྣམས་དར་རྒྱས་ཆེན་
པོ་བྱུང༌། ཡོ་རོབ་གླིང་པར་མིག་རྒྱང་སྔར་ལས་རིང་བར་གྱུར་ཅིང༌། གསར་གཏོད་ཀྱི་གྲུབ་
འབྲས་མང་དུ་བྱུང་སྟེ། འཇའ་ཕན་མཚོ་འགག་བརྒྱུད་ནས་འགྲོ་བའི་གྲུ་གཟིངས་རྒྱུས་མེད་
ཇེ་མང་ནས་ཇེ་མང་དུ་ཕྱིན། སྐབས་འགར་གྲུ་གཟིངས་ལ་སྐྱོན་བྱུང་བས། གྲུ་པ་རྣམས་
འཇའ་ཕན་གྱི་སྐམ་སར་འགྲོ་དགོས་པའང་འགའ་བྱུང༌། འཇའ་ཕན་གྱི་གླིང་ཕྲན་དྷ་ཞི་མཱར་
གནས་པའི་ཧོ་ལན་པའི་གནས་ཚུལ་ལས། འཇའ་ཕན་པས་རང་ཉིད་ནི་ནུབ་གླིང་གི་རྗེས་
སུ་ལུས་ཡོད་པ་ཤེས། སྤྱི་ལོ1837ལོར། རླངས་གྲུ་དར་ཆ་སྐར་མའི་ཕྲེང་བ་ཅན་ཞིག་གིས།
འཇའ་ཕན་གྱི་གྲུ་པ་འགའ་ཁུར་ནས་འཇའ་ཕན་གྱི་མཚོ་ཁུག་ཡེ་ཏོ་པའེ་ལ་སླེབས། འཇའ་
ཕན་གྱི་གྲུ་པ་འདི་དག་གི་གྲུ་ཞི་བདེ་རྒྱ་མཚོར་ནུབ་པས་ཁོ་ཚོ་མགོན་མེད་སྐྱབས་མེད་དུ་
ལུས་ཡོད་པ་ན། རླངས་གྲུ་འདིའི་གྲུ་པས་མཐོང་ནས་གྲུ་པ་རྣམས་བསྐྱབས་ནས་ཕྱིར་འཇའ་
ཕན་ལ་སྐྱེལ་འོངས་པ་ཡིན་འདུག་མོད། འོན་ཀྱང་འཇའ་ཕན་པས་རླངས་གྲུ་འདི་ལ་མེ་
སྒྱོགས་འཕངས་ནས་ཕྱིར་བཟློགས། དེ་ནས་མི་རིང་བར། རླངས་གྲུ་དར་ཆ་སྔར་དང་འདྲ་
བ་ཅན་ཞིག་འཇའ་ཕན་གྱི་མཚོ་ཁོངས་དང་ཉེ་བར་སླེབས། སྤྱི་ལོ1849ལོར། ཡང་རླངས་
གྲུ་དར་ཆ་སྐར་མའི་ཕྲེང་བ་ཅན་ཞིག་སླེབས། རླངས་གྲུ་འདིས་འཇའ་ཕན་པར་ཨ་རིའི་གྲུ་
པ་བཅོ་བརྒྱད་འཇའ་ཕན་དུ་བཀག་བསྐྱིལ་བྱས་ཡོད་པ་གཏོང་དགོས་པའི་བརྡ་བཏང༌།
སྤྱི་ལོ1853ལོར། ཨ་རིའི་མཚོ་དམག་གི་དམག་སྤྱི་ཕེ་རེས་དམག་གྲུ་བཞི་ཁ་ལོ་བསྒྱུར་ནས་
འཇའ་ཕན་གྱི་མཚོ་ཁོངས་སུ་ཞུགས། འཇའ་ཕན་སྲིད་གཞུང་གིས་འཇའ་ཕན་དང་ཉེ་བའི་
རྒྱ་མཚོར་ཕྱི་གླིང་གི་གྲུ་སྡོད་མི་ཆོག་པའི་བཀའ་བཙན་པོ་ཕབ་ཡོད་ཀྱང་། ཕེ་རེ་དེ་ལ་
དོགས་འཛེམས་སྤུ་ཙམ་ཡང་མེད་པར་འཇའ་ཕན་གྱི་མཚོ་ཁོངས་སུ་འོངས་ནས། འཇའ་
ཕན་གྱི་སྲིད་སྐྱོང་གཉིས་ལ་འཕྲིན་བཏང་། སྤྱི་ལོ1854ལོར། ཕེ་རེས་དམག་གྲུ་བཅུ་ཐམ་པའི་
དཔུང་གི་ཁ་ལོ་བསྒྱུར་ནས་འཇའ་ཕན་གྱི་གླིང་འདབས་ལ་བཅར། དམག་གྲུ་འདི་དག་ནི་
རླངས་པའི་སྒུལ་འཁོར་ཅན་དང་མེ་སྒྱོགས་ཅན་ཤ་སྟག་ཡིན། ཕེ་རེས་ཚོང་སྒོ་དབྱེ་དགོས་
ཚུལ་གྱི་གྲོས་གཞི་བཏོན་པ་ན། འཇའ་ཕན་པ་རྣམས་སྤ་བཀོང་ཞིང་ཕེ་རེའི་ངོ་ཟློག་མ་ཕོད་
པས་གྲོས་གཞི་དང་ལེན་བྱས། ཕེ་རེས་དམག་མི500ཁྲིད་ནས་འཇའ་ཕན་ལ་ཕྱིན་ཏེ། འཇའ་
ཕན་ལ་ཚོང་སྒོ་འབྱེད་སྐོར་གྱི་ཚོང་ཆིངས་བཞག ཨ་རིའི་མཚོ་དམག་རྣམས་འཇའ་ཕན་གྱི་
སྲང་ལམ་དུ་དཔའ་སྟོན་ཞིང་དཔུང་ངོམ་བཞིན་འགྲོ་བ་ན། འཇའ་ཕན་པ་རྣམས་འཇིགས་
སྣང་དང་བཅས་ལྟད་མོ་ལྟ་བ་ལས་ཐབས་མ་རྙེད།
དེ་ནས་ཨུ་རུ་སུ་དང་དབྱིན་ཇི་དང་ཧོ་ལན་ཡང་རིམ་པས་འཇའ་ཕན་དུ་སླེབས།
སྐབས་འདིར་འཇའ་ཕན་གྱི་སྐུ་དྲག་ཅིག་གིས་མེ་སྒྱོགས་འཕངས་ནས། ཕྱི་གླིང་གི་དམག་
གྲུ་ཕྱིར་ཟློག་ཐབས་བྱས་ཀྱང་། དབྱིན་ཇི། ཧྥ་རན་སི། ཧོ་ལན། ཨ་རིའི་དམག་གྲུ་སྦྲེལ་པོས་
མེ་སྒྱོགས་འཕངས་པ་སྐུ་དྲག་དེའི་སྒྱོགས་སྟེགས་ལ་ཕོག་ནས་མེ་སྒྱོགས་རྩ་མེད་དུ་གཏོར་
ཞིང༌། དེའི་དཔའ་ཐུལ་རྣམས་ཀྱང་ཆམ་ལ་ཕབ།སྤྱི་ལོ1865ལོར།ཕྱི་རྒྱལ་གྱི་དམག་གྲུ་རྣམས་
འཇའ་ཕན་གྱི་གྲུ་ཁར་འོངས་ཏེ་བཙན་ཤེད་ཀྱིས་ཚོང་ཆིངས་འཇོག་བཅུག་ནས་ཚོང་སྒོ་ཕྱེ།
སྐབས་འདིར་འཇའ་ཕན་པས་ངོ་ཚ་ཆེན་པོ་ཉོས་པ་འདིས་ཀུན་ནས་བསླངས་ཏེ།
ཁོ་ཚོས་རང་གི་བློ་གྲོས་དང་སྙིང་སྟོབས་ཆེན་པོ་ལ་བརྟེན་ནས་འབད་རྩོལ་ཆེན་པོ་བྱས་
པས། རྒྱལ་ཡོངས་ཀྱི་རིག་གནས་དང་འཛུགས་སྐྲུན་ཚད་ཇེ་མཐོར་ཕྱིན་ཅིང་། ཡོ་རོབ་གླིང་
གི་རྒྱལ་ཁབ་ཀྱི་རྗེས་རིམ་གྱིས་ཆོད། འགྲོ་བ་མིའི་ལོ་རྒྱུས་སུ་འཇའ་ཕན་ལྟ་བུའི་འཕེལ་རྒྱས་
མྱུར་མགྱོགས་ཆེ་བ་ཞིག་མ་བྱུང་། སྤྱི་ལོ1866ལོར། འཇའ་ཕན་ནི་དུས་རབས་བར་མའི་
སྐབས་ཀྱི་འཕེལ་ཚད་ཙམ་ལས་མེད་ཅིང༌། བཀས་བཀོད་རྒྱུད་འཛིན་ལམ་ལུགས་ཀྱི་ཞད་
ཤིན་ཏུ་ཆེ་ཡང༌། སྤྱི་ལོ1899ལོར་སླེབས་སྐབས། རྒྱལ་ཁབ་འདི་ཡོ་རོབ་གླིང་གི་ཆེས་སྔོན་
ཐོན་རྒྱལ་ཁབ་ཀྱི་གྲལ་དུ་ཚུད་དེ། ནུབ་གླིང་གི་རྒྱལ་ཁབ་ལྟ་བུར་གྱུར། འདི་ནས་བཟུང་། ཨེ་
ཞ་ཡ་ནི་ནམ་ཡང་ཡོ་རོབ་གླིང་གི་དོ་ཟླ་མ་ཡིན་པར་འདོད་པའི་ཕྱོགས་ཞེན་རེངས་པོ་དེ་
འཇའ་ཕན་གྱིས་མིང་གི་ལྷག་མར་བྱས་ཤིང༌། འཇའ་ཕན་གྱི་སྟོབས་འབྱོར་གྱིས་ཡོ་རོབ་གླིང་
པ་ཟིལ་གྱིས་མནན།
འཇའ་ཕན་གྱིས་སྤྱི་ལོ1894ལོ་དང1895ལོར་ཀྲུང་གོ་ལ་བཙན་འཛུལ་བྱེད་སྐབས་
སུ། འཇའ་ཕན་པ་ལ་ཡོ་རོབ་གླིང་པའི་ཁྱད་ཆོས་གསལ་པོར་མངོན་ཡང༌། ཡིག་ཚོགས་ཀྱི་
དབང་གིས་ཞིབ་པར་མ་བཀོད། སྐབས་འདིར་འཇའ་ཕན་ལ་ནུབ་ལུགས་ལྟར་བསྒྲུབས་པའི་
སྐམ་དམག་གི་དཔུང་ཚོགས་སྟོབས་དང་ལྡན་པ་དང་། དམག་གྲུ་ཧྲགས་བསྡུས་ཡོ་རོབ་
གླིང་གི་ཚད་དང་མཉམ་པ་ཡོད། འཇའ་ཕན་ལ་ཉམས་པ་སླར་གསོས་པ་ནས་བཟུང༌།ཨ་རི་
དང་དབྱིན་ཇིས་འཇའ་ཕན་སྟོབས་ཆེ་བ་ཚོར་བས། རྒྱལ་ཁབ་འདི་གཉིས་ཀྱིས་འཇའ་ཕན་
ནི་ཡོ་རོབ་གླིང་གི་རྒྱལ་ཁབ་ལྟ་བུར་རྩི་མོད། འོན་ཀྱང་སྐབས་འདིར་ཨེ་ཞ་ཡར་ཐོན་ཁུངས་
འཕྲོག་པར་བྲེལ་བའི་ཡོ་རོབ་གླིང་གི་རྒྱལ་ཁབ་གཞན་དག་རྣམས་ལ་འཇའ་ཕན་ལ་དོ་སྣང་
བྱེད་མཁན་མ་བྱུང་། སྐབས་འདིར་ཨུ་རུ་སུས་མན་ཇུའི་ཡུལ་བརྒྱུད་ནས་ཁོ་རེ་ཡ་ལ་བཙན་
འཛུལ་བྱས། ཧྥ་རན་སིས་ལྷོ་ཕྱོགས་ཀྱི་ཐོན་ཁེང་དང་ཨན་ནམ་དབང་དུ་བསྡུས། འཇར་
མན་གྱིས་ཀྱང་མི་སེར་སྤེལ་ཡུལ་སྐོམ་པས་ཆུ་འདོད་པ་བཞིན་དུ་བཙལ། འཇའ་ཕན་གྱིས་
ཀྲུང་གོ་ལ་འཐབ་པའི་སྐབས་སུ་འཇའ་ཕན་ལ་གྱོང་གུན་ཆེ་བས། གྱོང་གུན་དེ་འཇའ་ཕན་
གྱིས་ཀྲུང་གོར་གསབ་འཇུག་དགོས་སྙམ་པ་ན། ཨུ་རུ་སུ། འཇར་མན། ཧྥ་རན་སི་གསུམ་པོས་
འཇའ་ཕན་ལ་འཇིགས་བསྐུལ་བས།། འཇའ་ཕན་གྱིས་ཀྲུང་གོ་ནས་ཁེ་ཕན་ཆེན་པོ་མ་ལོན།
འཇའ་ཕན་པར་གནས་སྐབས་ལ་འོས་མིན་མཐུན་ཐབས་མི་བྱེད་ཐུ་མེད་བྱུང་ཡང་།
ཁོ་ཚོ་རང་ཡུལ་དུ་ཕྱིར་ལོག་མ་ཐག་ཏུ་དམག་མང་བསགས་ནས་གྲ་སྒྲིག་བྱས། འཇའ་ཕན་
གྱིས་ལོ་བཅུའི་རིང་ལ་དམག་དོན་གྱི་གྲ་སྒྲིག་གང་ལེགས་བྱས་ནས་ཨུ་རུ་སུ་ལ་གཡུལ་
སྤྲད། ཨེ་ཞ་ཡའི་ལོ་རྒྱུས་སུ་འཇའ་ཨུའི་དམག་འཁྲུག་འདིའི་དོན་སྙིང་ཤིན་ཏུ་ཆེ། དམག་
འཁྲུག་འདི་བྱུང་ནས་ཡོ་རོབ་གླིང་པའི་བཙན་ཤུགས་རེ་ཞིག་ཉམས་པར་བྱས། སྐབས་
འདིར་ཨུ་རུ་སུའི་མི་དམངས་ཀྱིས། རང་རྒྱལ་གྱི་དམག་དཔུང་ནི་འཛམ་གླིང་ཕྱེད་ཀའི་
ལམ་གྱི་ངལ་བ་ཁྱད་དུ་བསད་དེ། ཨེ་ཞ་ཡའི་ཤར་མཐར་བསྐྱོད་ནས་གཡུལ་ངོར་འཇུག་
བཞིན་ཡོད་ཚུལ་གཏན་ནས་མ་ཚོར་བར་སྣང༌། ཨུ་རུ་སུའི་ཆབ་སྲིད་པ་མིག་རྒྱང་ཅན་ལ་
ལས། དམག་འཁྲུག་འདི་རྨོངས་པའི་སྤྱོད་པ་ལྷུར་བླངས་པ་ཙམ་ལས་སྙིང་པོ་ཅི་ཡང་མེད་
པར་འདོད་ཀྱང༌། ཨུ་རུ་སུའི་གོང་མ་འཁོར་དང་བཅས་པས། ཀྲུང་གོའི་བྱང་ཤར་ནས་རྒྱུ་
ནོར་མང་པོ་འཕྲོག་དགོས་སྙམ་པས་དམག་དཔུང་ཕྱིར་མ་འཐེན། འཇའ་ཕན་གྱིས་ལུའེ་
ཧྲོན་དང་ཁོ་རེ་ཡར་དཔུང་དྲངས། ཨུ་རུ་སུས་ཞིང་པ་གྲངས་མེད་པ་མེ་འཁོར་གྱིས་སའེ་
བྷེ་རེ་ཡ་བརྒྱུད་ནས་རྒྱང་རིང་གི་གཡུལ་སར་བསྐྱལ་ཏེ། འཇའ་ཕན་པའི་མཚོན་འོག་ཏུ་ཤི་
བ་བགྲང་གིས་མི་ལང་།
ཨུ་རུ་སུའི་དཔུང་གི་དམག་བཀོད་འཇོག་སྟངས་ལ་ནོར་འཁྲུལ་ཆེན་པོ་བྱུང༌། དམག་
རྒྱགས་དང་མདེལ་རྫས་ཀྱང་རྒྱབ་ཕྱོགས་སུ་བཀག་ཉར་བྱས་ནས་བཞག་པས། ཨུ་རུ་སུ་པས་
སྐམ་རླན་གཉིས་ཆར་འཇའ་དམག་འཇོམས་མ་ཐུབ། བྷོལ་ཐེ་ཁའི་མཚོ་དམག་གིས་ཨ་ཧྥེ་རི་
ཁའི་གླིང་སྣེ་བསྐོར་ནས་ར་མདར་འོང་བ་ན། ཐོ་ཁ་ཞི་མཱ་མཚོ་འགག་ཏུ་འཇའ་དམག་གིས་
རྨེག་མེད་དུ་བཅོམ། ཨུ་རུ་སུའི་མི་དམངས་ཀྱིས་དམག་འཁྲུག་འདིར་དོན་སྙིང་ཅི་ཡང་མེད་
པ་རིམ་པས་ཤེས་ཤིང་གྱེན་ལོག་བྱས་ནས་གསར་བརྗེ་ཆེན་པོ་བྱུང༌། རྐྱེན་དེས་ཨུ་རུ་སུའི་
གོང་མས1905ལོར་དམག་ཕྱིར་མི་འཐེན་ཀ་མེད་བྱུང་། སྤྱི་ལོ1875ལོར་ཨུ་རུ་སུའི་མངའ་
འོག་ཏུ་ཆུག་པའི་སཱ་ཁཱ་ལེན་ལྷོ་རྒྱུད་ཀྱི་ཕྱེད་ཀ་ནི། སྤྱི་ལོ1877ལོར་འཇའ་ཕན་ལ་བྱིན་ཅིང༌།
མནྡུའི་ཡུལ་ནས་ཨུ་རུ་སུའི་དཔུང་ཕྱིར་འཐེན་དགོས་བྱུང་། ཁོ་རེ་ཡའི་མངའ་དབང་འཇའ་
ཕན་ལ་སྤྲད། དུས་འདི་ནས་བཟུང་ཡོ་རོབ་གླིང་པས་ཨེ་ཞ་ཡར་བཙན་འཛུལ་བྱེད་མཚམས་
ཆད་ཅིང་། ཨེ་ཞ་ཡར་ཡོ་རོབ་གླིང་གི་དབང་ཤེད་རིམ་གྱིས་ཉམས།

ལེའུ་རེ་བཞི་པ། དབྱིན་ཇི་གོང་མའི་རྒྱལ་ཁབ་ཆེན་པོར་ཞི་བདེ་བྱུང་ཚུལ།

ལེའུ་འདིར་སྤྱི་ལོ1914ལོར་དབྱིན་ཇི་གོང་མའི་རྒྱལ་ཁབ་ཆེན་པོ་འདིའི་མངའ་རིས་
སུ་གྱུར་པའི་རྒྱལ་ཕྲན་དག་གི་ངོ་བོ་གང་འདྲ་ཡིན་པ་བརྗོད་པར་བྱ། རྒྱལ་ཁབ་ཆེན་པོ་
འདིའི་མངའ་འོག་གི་རྒྱལ་ཕྲན་རྣམས་ནི་རླངས་གྲུ་དང་ལྕགས་ལམ་གྱིས་སྦྲེལ་ཡོད་པ་རེད།
འགྲོ་བ་མིའི་རིགས་ཀྱི་ལོ་རྒྱུས་སུ། དབྱིན་ཇི་གོང་མའི་རྒྱལ་ཁབ་ལྟ་བུའི་རྒྱལ་ཕྲན་མཉམ་
འབྲེལ་ཆེན་པོ་ཞིག་བྱུང་མ་མྱོང་།
བྷི་རེ་ཐེན་རྒྱལ་ཕྲན་མཉམ་འབྲེལ་རྒྱལ་ཁབ་བམ “རྒྱལ་པོའི་སྤྱི་མཐུན་རྒྱལ་ཁབ” ནི
དབྱིན་ཇི་གོང་མའི་རྒྱལ་ཁབ་ཆེན་པོ་འདིའི་ཆ་གཙོ་བོ་དང་ལྟེ་གནས་ཡིན། འདིའི་མངའ་
རིས་སུ་ཨའེ་ལན་ཡང་བཅུག་པ་ནི་ཨའེ་ལན་པ་ཕལ་ཆེ་བའི་བློར་མ་བབས། བྷི་རེ་ཐེན་གྱི་
གྲོས་ཚོགས་ནི། ཨིང་གྷ་ལན་དང་ཝེ་ཨོལ་སིའི་གྲོས་ཚོགས། སི་ཁོ་ཐ་ལན་གྲོས་ཚོགས། ཨའེ་
ལན་གྲོས་ཚོགས་ཏེ། གྲོས་ཚོགས་ཁག་གསུམ་འདུས་ནས་གྲུབ་པ་ཞིག་ཡིན། སྲིད་གཞུང་གི་
ངོ་བོ། སྲིད་ཇུས། བཀའ་ཤག་དབུ་འཛིན་རྣམས་ནི། གྲོས་ཚོགས་དེའི་མང་ཕྱོགས་ཀྱི་མོས་
ཕྱོགས་སུ་ཐག་གཅོད་ཅིང་། གྲོས་ཚོགས་ཀྱི་གྲོས་གཞི་ཕལ་ཆེ་བ་ཡང་དབྱིན་ཇིའི་རྒྱལ་ཁབ་
ནང་ཁུལ་གྱི་ཆབ་སྲིད་ཀྱི་དགོས་མཁོར་གཞིགས་ནས་ཐག་གཅོད་པ་རེད། བཀའ་ཤག་ནི་
གོང་མའི་རྒྱལ་ཁབ་ཆེན་པོ་འདིའི་རྒྱལ་ཕྲན་ཡོངས་རྫོགས་ལ་དབང་སྒྱུར་བའི་སྲིད་གཞུང་
མཐོ་ཤོས་ཡིན། ཕྱི་ལ་འཐབ་འཁྲུག་དང་འདུམ་འགྲིག་ཅི་བྱེད་ཀྱི་དབང་ཆ་ཐམས་ཅད་
བཀའ་ཤག་གིས་བཟུང་ཡོད།
དབྱིན་ཇི་གོང་མའི་རྒྱལ་ཁབ་ཆེན་པོའི་རྒྱལ་ཕྲན་ལ་གཙོ་ཕལ་གྱི་དབང་དུ་བྱས་ནས་
དབྱེ་ན། བྷི་རེ་ཐེན་ནི་ཆེས་གཙོ་བོ་ཡིན། དེའི་འཕྲོར་རིམ་པ་བཞིན་ཨོ་སི་ཏྲེ་ལི་ཡ། ཁཱ་ནཱ་དྷཱ།
ཧྥུང་དྷ་ལན་གསར་པ། གཟི་གླིང་གསར་པ། ཨ་ཧྥེ་རི་ཁ་ལྷོ་མ་སོགས་ཡོད། རྒྱལ་ཁབ་འདི་
རྣམས་ཀྱིས་བྷི་རེ་ཐེན་ལ་མཉམ་འབྲེལ་བྱས་ཏེ། དབྱིན་ཇིའི་རྒྱལ་པོས་འདི་དག་ལ་སྐུ་ཚབ་
རེ་གཏོང་བ་ལས། རྒྱལ་ཁབ་འདི་རྣམས་དོན་དུ་རང་གིས་རང་སྐྱོང་བའི་རྒྱལ་ཁབ་རང་
དབང་ཅན་ཤ་སྟག་ཡིན།
རྒྱལ་ཕྲན་འདི་དག་གི་འཕྲོར་རྒྱ་གར་གོང་མའི་རྒྱལ་ཁབ་ཡོད། རྒྱ་གར་གོང་མའི་
རྒྱལ་ཁབ་ནི། སྔར་གྱི་རྒྱ་གར་གྱི་མོང་གོལ་རྒྱལ་རབས་ཀྱི་མངའ་ཁོངས་རྒྱ་བསྐྱེད་ནས་བྱུང་
བ་ཡིན། འདིའི་ཁོངས་སུ་དེའི་ཟུར་གཏོགས་དང་སྲུང་སྐྱོབ་ཐོབ་པའི་རྒྱལ་ཕྲན་རྣམས་ཀྱང་
ཡོད། བྷེ་ལོ་ཁྱེ་སི་ཐན་ནས་འབར་མའི་ཡུལ། ཨ་དྷེན་དང་བཅས་པའང་རྒྱ་གར་གོང་མའི་
རྒྱལ་ཁབ་ཀྱི་མངའ་འོག་ཏུ་བསྡུས་པས་མངའ་ཁོངས་ཤིན་ཏུ་ཆེ། རྒྱ་གར་དོན་གཅོད་ལས་
ཁུངས་ཀྱིས། དབྱིན་ཇིའི་རྒྱལ་པོའི་ལུང་ལྟར་རྒྱ་གར་གོང་མའི་རྒྱལ་ཁབ་ལ་སྔོན་གྱི་ཏུ་རུ་ཁ་
པ་ལྟར་བདག་གཉེར་བྱས།
རྒྱ་གར་གྱི་འཕྲོར་ཨེ་ཇིབ་ཡོད། དབྱིན་ཇི་གོང་མའི་རྒྱལ་ཁབ་ཆེན་པོ་དང་ཨེ་ཇིབ་
བར་གྱི་འབྲེལ་བ་དེ་འདྲའི་གསལ་པོ་ཞིག་མིན། ཨེ་ཇིབ་ནི་མིང་ལ་ཏུ་རུ་ཁའི་མངའ་འོག་
ཡིན་ཞིང་རང་གི་རྒྱལ་པོའང་ཡོད་ཀྱང༌། དོན་དུ་དབྱིན་ཇིའི་དཔོན་པོ་དག་གིས་བཙན་
ཐབས་ཀྱིས་དབང་བསྒྱུར་ཡོད་པ་རེད།
སོལ་ཐན་དང་དབྱིན་ཇི་གོང་མའི་རྒྱལ་ཁབ་ཆེན་པོའི་བར་གྱི་འབྲེལ་བ་ནི། ཨེ་ཇིབ་
ལས་ཀྱང་གསལ་ཁ་མ་ཐོན་པ་ཞིག་ཡིན། ཡུལ་འདི་དབྱིན་ཇིའི་སྲིད་གཞུང་དང་དབྱིན་ཇིའི་
མངའ་ཁོངས་སུ་གྱུར་པའི་ཨེ་ཇིབ་སྲིད་གཞུང་སྦྲེལ་པོས་དབང་སྒྱུར་བའི་ཞིང་ཆེན་ཞིག་ཡིན།
སྐབས་འདིའི་དབྱིན་ཇི་གོང་མའི་རྒྱལ་ཁབ་ཆེན་པོར། བྷཱ་ཧཱ་མཱ་གླིང་ཚོམ། བྷ་མེའུ་དྷཱ་
གླིང་ཚོམ།མོལ་ཐ། རྗ་མེ་ཁ་སོགས་རྒྱལ་ཕྲན་རང་སྐྱོང་ཆ་མཐུན་པའང་འགའ་རེ་ཡོད།ཡུལ་
འདི་དག་ནས་ལ་ལ་མ་གཞི་ནས་དབྱིན་ཇིའི་མངའ་ཁོངས་ཡིན་ལ། ལ་ལ་བཙན་ཐབས་
ཀྱིས་མངའ་འོག་ཏུ་བཅུག་པ་རེད། ཡུལ་འདི་དག་ལ་ཁྲིམས་འཛུགས་ལས་ཁུངས་བཙུགས་
ཡོད་ལ། དབྱིན་ཇིས་བསྐོས་པའི་སྲིད་འཛིན་དཔོན་པོའང་ཡོད།
དབྱིན་ཇི་གོང་མའི་རྒྱལ་ཁམས་སུ། ལང་ཀ ཐུའེ་ནེ་དྷཱ་དྷ། ཧྥེ་རྗེ། རྗིབ་རོ་ཐ། སན་ཧེ་
ལེ་ནཱ་སོགས་དབྱིན་ཇིའི་ཐད་གཏོགས་མི་སེར་སྤེལ་ཡུལ་ཡང་འགའ་རེ་ཡོད། དབྱིན་ཇིའི་
སྲིད་གཞུང་གིས་ཡུལ་འདི་དག་ལ་དབང་སྒྱུར་སྟངས་ནི། རྒྱལ་པོས་སྒེར་གཅོད་བྱེད་པའི་
ལམ་ལུགས་ཀྱི་དབང་སྒྱུར་ཚུལ་དང་ཧ་ཅང་འདྲ།
གཞན་ཡང་འཛམ་གླིང་གི་ཚ་ཡུལ་གྱི་ཡུལ་གྲུ་མང་པོའང་དབྱིན་ཇི་གོང་མའི་རྒྱལ་
ཁབ་ཆེན་པོས་བདག་གིར་བཟུང་ཡོད། ཡུལ་དེ་དག་ནི་དབྱིན་ཇིའི་མ་བཅོས་རྒྱུ་ཆ་ལེན་ས་
ཡིན། ཚ་ཡུལ་གྱི་གཉུག་གནས་ཡུལ་མི་རྣམས་ནི་ཤེས་རིག་མ་དར་བས་ཉམ་ཆུང་ཤ་སྟག་
ཡིན། དབྱིན་ཇིས་ཡུལ་དེ་དག་ལ་སྲུང་སྐྱོབ་བྱེད་པའི་མིང་བཏགས་ནས། དོན་དུ་དབྱིན་ཇིའི་
སྲིད་གཞུང་གིས་ཡུལ་མིའི་ཚོ་དཔོན་ལས་དབང་ཆེ་བའི་བྷ་སོ་ཐོ་ལན་ལྟ་བུ་དང༌། དམིགས་
བསལ་མཐུན་གཉེར་དཔེར་ན་རོ་དྷ་སེ་ཡ་ལྟ་བུ་སོགས་ལ། ཆེད་མངགས་དཔོན་པོ་བསྐོས་
ནས་བདག་གཉེར་བྱེད་ཀྱིན་ཡོད། སྔར་ཡུལ་དེ་དག་ལས་ལ་ལ་མི་སེར་སྤེལ་ཡུལ་ལས་
ཁུངས་ཀྱིས་བདག་གཉེར་བྱེད་པ་དང་། ལ་ལ་ཕྱི་འབྲེལ་ལས་ཁུངས་ཀྱིས་བདག་གཉེར་བྱེད་
པ་དང༌། ལ་ལ་རྒྱ་གར་དོན་གཅོད་ལས་ཁུངས་ཀྱིས་བདག་གཉེར་བྱེད་པས། བདག་གཉེར་
བྱེད་པའི་ལས་ཁུངས་ཅི་ཡིན་ལ་ངེས་པ་མེད། འོན་ཀྱང་དེང་སང་ཕལ་ཆེ་བ་མི་སེར་སྤེལ་
ཡུལ་ལས་ཁུངས་ཀྱིས་བདག་གཉེར་བྱེད་ཀྱིན་ཡོད།
མདོར་ན། དབྱིན་ཇི་གོང་མའི་རྒྱལ་ཁབ་ཆེན་པོ་ནི་ཧྲིལ་པོ་སྟབས་བདེ་ཞིག་ཏུ་འདོད་
མཁན་སྤྱི་སྒེར་གང་དུའང་མེད་ལ། དོན་དམ་པར་ཧྲིལ་པོ་སྟབས་བདེ་ཞིག་ཀྱང་མིན་ནོ། །
དབྱིན་ཇི་གོང་མའི་རྒྱལ་ཁབ་ཆེན་པོ་ནི། རྒྱལ་ཁབ་དུ་མ་རིམ་གྱིས་འདུས་ནས་གྲུབ་པའི་
འདྲེས་མ་ཞིག་ཡིན་པས། སྔར་གྱི་གོང་མའི་རྒྱལ་ཁབ་རྣམས་དང་ཁྱད་པར་ཆེན་པོ་ཡོད།
དབྱིན་ཇི་གོང་མའི་རྒྱལ་ཁབ་ཆེན་པོའི་ཆབ་སྲིད་སྐྱོང་ཐབས་གདུག་རྩུབ་ཆེ་ཞིང་སྐྱོན་ཆ་
སྣ་ཚོགས་ཡོད་ཀྱང༌། རྒྱལ་ཁམས་སྤྱི་ལ་ཞི་བདེ་བྱུང་བ་ནི། མངའ་རིས་རྒྱལ་ཕྲན་དག་གིས་
བཟོད་སྒོམ་དང་རྒྱབ་སྐྱོར་བྱས་པའི་བཀའ་དྲིན་ཡིན་ནོ། །
དབྱིན་ཇི་གོང་མའི་རྒྱལ་ཁབ་ནི་ཨ་སེན་སི་གོང་མའི་རྒྱལ་ཁབ་ལྟར་ཕྱི་གླིང་དུ་ཆགས་
པའི་གོང་མའི་རྒྱལ་ཁབ་ཅིག་ཡིན། རྒྱལ་ཁམས་ཀྱི་རྒྱལ་ཕྲན་བར་གྱི་འབྲེལ་ལམ་མཚོ་དམག་
ལ་བརྟེན་ནས་སྐྱོང་བཞིན་ཡོད། གོང་མའི་རྒྱལ་ཁམས་འདི་གོང་བུ་གཅིག་ཏུ་སྒྲིལ་བྱེད་ཀྱི་
དངོས་པོའི་མཐུན་རྐྱེན་ནི། རྒྱལ་ཁབ་གཞན་དང་འདྲ་བར་ཤིན་ཏུ་དར་བའི་འགྲིམ་འགྲུལ་
ཡོ་བྱད་དག་ཡིན། དུས་རབས་བཅུ་དྲུག་པ་ནས་བཅུ་དགུ་པའི་རིང་ལ། དབྱིན་ཇི་གོང་མའི་
རྒྱལ་ཁམས་ལ་ཕྱི་ཚུལ་གྱི་ཞི་བདེ་ཞིག་བདེ་བླག་ཏུ་བྱུང་བ་དེའང་། རྒྱ་མཚོ་ཆེན་པོར་འགྲུལ་
ལམ་ཕྱེ་བ་དང་། རླངས་གྲུ་བཟོ་བའི་ལག་རྩལ་འཕེལ་རྒྱས་བྱུང་བ་སོགས་ལ་རག་ལས། ནམ་
ཞིག་ནམ་མཁའ་དང་ས་གཞིར་སྔར་ལས་མྱུར་བའི་སྐྱེལ་འདྲེན་བྱེད་ཐབས་གསར་པ་ཞིག་
བྱུང་ཚེ། དབྱིན་ཇི་གོང་མའི་རྒྱལ་ཁབ་ཆེན་པོ་འདིར་ཡམ་ཡོམ་ཆེན་པོ་ཞིག་འོང་མི་སྲིད་
པའང་མ་ཡིན་ནོ། །

ལེའུ་རེ་ལྔ་པ། ཡོ་རོབ་གླིང་པས་དམག་ཆས་བསྒྲུབས་པ་དང་འཛམ་གླིང་འཁྲུག་ཆེན་བྱུང་ཚུལ།

རང་བྱུང་ཚན་རིག་གོང་འཕེལ་བྱུང་བ་དང་། རླངས་གྲུ་དང་ལྕགས་ལམ་གྱི་དགེ་
མཚན་བསམ་གྱིས་མི་ཁྱབ་པའི་ནུས་མཐུ་ལས། ཨ་རི་ལ་དར་རྒྱས་ཆེན་པོ་བྱུང་བ་དང་
ཆབས་ཅིག་ཏུ། རྒྱ་མཚོའི་མངའ་བདག་ཆེན་པོ་དབྱིན་ཇི་ལའང་མངའ་ཁོངས་རྒྱ་སྐྱེད་བྱེད་
པའི་གོ་སྐབས་བྱུང༌། འོན་ཀྱང་ཡོ་རོབ་གླིང་གི་སྐམ་ས་ཆེན་པོར་གནས་པའི་རྒྱལ་ཁབ་དག་
ལ། ཚན་རིག་དར་རྒྱས་བྱུང་བའི་དགེ་མཚན་གྱིས་འཕེལ་རྒྱས་བོགས་ཐོན་པ་ཞིག་མ་བྱུང་།
ཡོ་རོབ་གླིང་གི་སྐམ་ས་ཆེན་པོའི་རྒྱལ་ཁབ་རྣམས་གནའ་བོའི་གཞུང་ལམ་དང་བཞོན་པར་
བརྟེན་པའི་དུས་སུ་བྱུང་བའི་རྒྱལ་མཚམས་ཀྱིས་བར་བཅད་པས། དེར་གནས་པའི་མི་དག་
གིས་དབྱིན་ཇིའི་གོང་མའི་རྒྱལ་ཁབ་ཀྱིས་མངའ་ཁོངས་འདོད་རྒྱལ་དུ་རྒྱ་བསྐྱེད་པ་ལ་ལྟད་
མོ་ལྟ་བ་ཙམ་ལས། རང་ཉིད་ལ་མངའ་ཁོངས་རྒྱ་སྐྱེད་བྱེད་ཀྱི་སྟོབས་ཤུགས་རྒྱས་མ་ཐུབ།
སྐབས་དེར་ཨུ་རུ་སུ་ལ་རྒྱ་སྐྱེད་བྱེད་འདོད་ཀྱི་རྔམ་སེམས་ཆེན་པོ་བྱུང་བས། སའེ་བྷེ་
རེ་ཡ་བརྒྱུད་ནས་ལྕགས་ལམ་རིང་མོ་བཟོས། ཨུ་རུ་སུ་པས་ལྕགས་ལམ་འདིར་བརྟེན་ནས་
ཕྱིན་ཏེ། འཇའ་ཕན་ལ་གཡུལ་ཆེན་ཡ་ང་བ་སྤྲད། དེ་དང་ཆབས་ཅིག་ཤར་ལྷོའི་མཚམས་
ཀྱི་པར་སིག་དང་རྒྱ་གར་ལའང་དཔུང་དྲངས་པས་དབྱིན་ཇི་ལ་ཕོག་ཐུག་བཏང༌། ཡོ་རོབ་
གླིང་གི་རྒྱལ་ཁབ་གཞན་དག་གི་མི་གྲངས་འཕེལ་ཞིང༌། མི་རྣམས་སྔར་གྱི་རྒྱལ་ཁོངས་དོག་
པོར་འཚོ་མ་ཐུབ་པས། རྒྱལ་ཁབ་འཕེལ་རྒྱས་གཏོང་བའི་ཐབས་ལམ་གསར་པ་འཚོལ་
དགོས་བྱུང༌། རྒྱལ་ཁབ་ལ་ལས་རྒྱལ་ཁབ་གཞན་ལ་རང་གི་མོས་པ་ལྟར་མཉམ་འབྲེལ་བྱས་
པ་དང་། རྒྱལ་ཁབ་ལ་ལས་རྒྱལ་ཁབ་སྟོབས་ཤུགས་ཅན་དག་གི་བཙན་ཤེད་མ་བཟོད་པས་
དེ་ལ་མཉམ་འབྲེལ་བྱས། ཉེ་རབས་ཀྱི་ལྟ་བ་ལྟར་བྱས་ན། རང་མོས་ཀྱིས་མཉམ་འབྲེལ་བྱས་
ན་ལེགས་མོད་ཀྱང་། ཡོ་རོབ་གླིང་གི་རྒྱལ་ཁབ་རྣམས་སྲོལ་རྒྱུན་གྱི་ཆབ་སྲིད་ཀྱི་ར་བ་ལས་
བརྒལ་མ་ཐུབ་པས། རྒྱལ་ཁབ་ཕལ་ཆེ་བས་ཕ་རོལ་བཙན་ཤེད་ཀྱིས་དབང་དུ་བསྡུས།
ནཱ་ཕོ་ལེན་གསུམ་པའི་རྒྱལ་སྲིད་ནུབ་རྗེས། འཇར་མན་ལ་སྲིད་དབང་གསར་པ་བྱུང་
བས། ཡོ་རོབ་གླིང་པར་འཇར་མན་གྱིས་ཡོ་རོབ་གླིང་གཅིག་གྱུར་བྱེད་པའི་རེ་འདུན་དང་
སེམས་ཁྲལ་ཞིག་རིམ་གྱིས་བྱུང༌། ཡོ་རོབ་གླིང་གི་ལོ་ངོ་སོ་དྲུག་རིང་གི་ལྷིང་འཇགས་མ་
ཡིན་པའི་ཞི་བདེའི་ཁྲོད་དུ། ཡོ་རོབ་གླིང་གི་ཆབ་སྲིད་པ་དག་གིས་འཇར་མན་གྱིས་གླིང་
འདིར་རིམ་གྱིས་དབང་བསྒྱུར་བར་འགྱུར་བ་གསལ་པོར་རྟོགས། ཆ་ལེ་མན་གོང་མའི་རྒྱལ་
ཁབ་སིལ་བུར་ཐོར་བ་ནས་བཟུང༌། ཧྥ་རན་སི་ནི་འཇར་མན་གྱིས་ཡོ་རོབ་གླིང་མངའ་འོག་
ཏུ་བསྡུ་བར་བར་གཅོད་བྱེད་པའི་བགེགས་སུ་གྱུར། ཧྥ་རན་སིས་རང་གཅིག་པུས་འཇར་
མན་ལ་འགྲན་ཟླ་མི་ཡོང་བ་ཤེས་ནས་ཨུ་རུ་སུ་གྲོགས་སུ་བཀུག འཇར་མན་གྱིས་ཨོ་སི་ཐེ་
ཡ(ནཱ་ཕོ་ལེན་དང་པོའི་དུས་སུ་བླ་མེད་རོམ་གོང་མའི་རྒྱལ་ཁབ་ཀྱི་མངའ་འོག་ནས་རང་
བཙན་ཐོབ) ལ་མཉམ་འབྲེལ་བྱས་རྗེས། ཨི་ཐ་ལིའི་རྒྱལ་པོའི་རྒྱལ་ཁབ་གསར་པ་ལའང་
མཉམ་འབྲེལ་བྱེད་ཐབས་བྱས་ཀྱང་ལམ་ལྷོངས་མ་བྱུང༌།
དབྱིན་ཇིས་སྔར་ལྟར་ཡོ་རོབ་གླིང་གི་བྱ་བ་བཏང་སྙོམས་སུ་བཞག་ནས་བསྡད་ཀྱང་།
ནམ་ཞིག་འཇར་མན་གྱི་སྟོབས་ཤུགས་ཆེ་བར་ཕྱིན་པ་ཚོར་བས། དབྱིན་ཇིས་གློ་བུར་ཧྥ་
རན་སི་དང་ཨུ་རུ་སུ་ལ་མཉམ་འབྲེལ་བྱས། འཇར་མན་གྱི་གོང་མ་ཝེ་ལེམ་གཉིས་པ( སྤྱི་
ལོ1888ལོ—སྤྱི་ལོ1918ལོའི་བར་སྲིད་བཟུང)ཧམ་སེམས་ཤིན་ཏུ་ཆེ་ཞིང༌། ཕྱི་གླིང་དུ་
མངའ་ཁོངས་རྒྱ་བསྐྱེད་པར་བྲེལ་ཆེས་པས། དབྱིན་ཇི་མ་ཟད་འཇའ་ཕན་དང་ཨ་རི་ཡང་
འཇར་མན་གྱི་དགྲར་ལངས།
རྐྱེན་འདིའི་དབང་གིས། རྒྱལ་ཁབ་འདི་དག་གིས་དམག་ཆས་བསྒྲུབས་ཏེ། རྒྱལ་
དམངས་ཐོན་སྐྱེད་ཀྱི་གྲངས་འབོར་དུ། གོ་མཚོན་དང་དམག་གྲུ་སོགས་འཐབ་བྱེད་ལག་ཆ་
སྒྲུབ་བྱེད་ཀྱི་འགྲོ་གྲོན་གྱི་སྡུར་ཚད་ཇེ་མཐོ་ནས་ཇེ་མཐོར་སོང་། སྐབས་འདིར་ཡོ་རོབ་གླིང་
གི་སྤྱི་ཚོགས་ཡམ་ཡོམ་སྔར་བས་ཆེ་ཞིང་། འཐབ་འཁྲུག་གི་ཕྱོགས་སུ་སྤོས་པའི་གོམ་ཁའང་
ཇེ་མྱུར་ནས་ཇེ་མྱུར་དུ་གྱུར་པས། ནམ་ཞིག་འཁྲུག་པ་ཆེན་པོའི་མེ་ལྕེ་དེ་འཛམ་གླིང་གི་ཡུལ་
གྲུ་ཀུན་ལ་མཆེད་དོ། ། ཐོག་མར་འཇར་མན་དང་ཨོ་སི་ཐྲི་ཡས་ཧྥ་རན་སི་དང་ཨུ་རུ་སུ་དང་
ས་བྷི་ཡ་ལ་དཔུང་དྲངས། དེ་རྗེས་འཇར་མན་གྱིས་བྷེལ་རྗམ་ལ་དཔུང་འདྲེན་པའི་སྐབས་
ལ། དབྱིན་ཇི་བྷེལ་རྗམ་ལ་ར་མདར་བྱོན། འཇའ་ཕན་ཡང་འཐབ་རོགས་སུ་བཀུག། དེ་ནས་
མི་རིང་བར་ཏུ་རུ་ཁ་འཇར་མན་གྱི་ཕྱོགས་སུ་བསྡད།
སྤྱི་ལོ1915ལོར། ཨི་ཐ་ལི་པས་དཔུང་དྲངས་ནས་ཨོ་སི་ཤྲེ་ཡ་ལ་གཡུལ་སྤྲད།ལོ་འདིའི་
ཟླ་བཅུ་པར་བྷོ་གྷེ་རེ་ཡ་པ་འཇར་མན་གྱི་ཕྱོགས་སུ་ལངས། སྤྱི་ལོ1916ལོར། རོ་མེ་ནེ་ཡས་
འཇར་མན་ལ་འཐབས། དེའི་ཕྱི་ལོར་ཀྲུང་གོ་དང་ཨ་རིས་ཀྱང་འཇར་མན་ལ་མི་འཐབ་
ཐབས་མེད་དུ་གྱུར། འཁྲུག་ཆེན་འདིའི་ལེ་ལན་སུས་འཁུར་དགོས་པའི་སྐོར་དེབ་འདིའི་
སྐབས་བབ་བརྗོད་བྱ་མ་ཡིན་པས། རེ་ཞིག་བཏང་སྙོམས་སུ་འཇོག་པ་ལས་འོས་མེད་ཀྱང་།
འཁྲུག་ཆེན་འདི་མ་བྱུང་གོང་དུ་སྔོན་དཔག་བྱེད་ཐུབ་མཁན་མ་བྱུང་བ་དང༌། འདི་ཟློག་
མཁན་མ་བྱུང་བ་ནི་བརྟག་པར་བྱ་བའི་གནས་སོ། །མིའི་འགྲོ་བ་སྤྱིའི་དབང་དུ་བྱས་ན། མི་
ཉུང་ཤས་ཤིག་གིས་འདོད་རྒྱལ་གྱིས་དམག་འཁྲུག་འདི་འདྲ་བསླངས་པ་ནི་ཤིན་ཏུ་མ་རུང་
བའི་སྤྱོད་པ་ལོས་ཡིན་མོད། འོན་ཀྱང་སྐབས་འདིར་སྐྱེ་བོ་གྲངས་མེད་པའི་ཐལ་དྲགས་
པའི “རྒྱལ་གཅེས” བསམ་བློ་དང་། ཤིན་ཏུ་རྨོངས་ཤིང་སྙིང་རྗེའི་སེམས་དང་བྲལ་བ་
སོགས་ཀྱི་དབང་གིས། ཡོ་རོབ་གླིང་དུ་འཁྲུག་ཆེན་འདི་ཟློག་པའི་ལས་འགུལ་ཆེན་པོ་ཞིག་
སྤེལ་མ་ཐུབ་པ་ནི་ཡིད་ཕམ་པའི་གནས་སོ། །
འཁྲུག་ཆེན་འདིའི་གཞི་ཤིན་ཏུ་ཆེ་བས། འདིའི་བྱུང་བ་ཞིབ་ཕྲ་འདིར་འགོད་མི་ཐུབ།
དེང་རབས་ཀྱི་ཚན་རིག་ལག་རྩལ་དར་རྒྱས་ཕྱིན་པའི་དབང་གིས། ཟླ་བ་ཁ་ཤས་ཙམ་ལས་
མ་འགོར་བར་འཐབ་འཁྲུག་འདིའི་ངོ་བོར་འགྱུར་བ་ཆེན་པོ་བྱུང༌། དངོས་ལུགས་རིག་པ་
འཕེལ་རྒྱས་བྱུང་ནས། མིའི་རིགས་ཀྱིས “ཤུགས” ལ་གོ་བ་གཏིང་ཟབ་མོ་ལོན། ཤུགས་ཀྱི་
དགེ་མཚན་གྱིས་མིའི་རིགས་ཀྱིས་འབྱུང་བ་ལྕགས་ལ་དབང་འབྱོར་ཞིང་ཡུལ་གྱི་རྒྱང་ཆོད་
ལ། ལུས་ཀྱི་ནད་ཀྱང་སོས་མོད། འོན་ཀྱང་ཤུགས་ནི་གནས་དང་གནས་མ་ཡིན་པར་སྤྱོད་
པའི་འཇུག་ལྡོག་གི་ཚད་གཞི་ནི། མིའི་རིགས་ཀྱི་བླང་དོར་གྱི་བློ་གྲོས་ཆེ་ཆུང་དང་ཆབ་
སྲིད་ཀྱི་གོ་རྟོགས་མཐོ་དམན་ལ་རག་ལས་སོ། ། འཁྲུག་ཆེན་བྱུང་མ་ཐག་ཏུ། ཡོ་རོབ་གླིང་
པ་ནི་སྔར་གྱི་འཁོན་འགྲས་དང་དོགས་སྣང་གིས་བློ་ཁ་བསྒྱུར་བས། ཕན་ཚུན་ལ་རྒོལ་ཞིང་
འཇོམས་པའི་སྤོབས་པ་སྔ་ན་མེད་པ་ཞིག་བྱུང༌། འཐབ་འཁྲུག་གི་དུད་སྤྲིན་ནག་པོས་འཛམ་
གླིང་གི་མཁའ་དབྱིངས་ཡོངས་སུ་བསྒྲིབས་ཏེ། གཡུལ་ལས་རྒྱལ་བ་དང་ཕམ་པའི་ཕྱོགས་
གཉིས་ཀར་གནོད་འཚེ་དཔག་ཏུ་མེད་པ་བཟོས།
འཁྲུག་ཆེན་ལངས་མ་ཐག་ཏུ་འཇར་དམག་གིས་ཕཱ་རེ་སི་ལ་བཙན་འཛུལ་བྱས། ཨུ་
རུ་སུས་ཕུ་རཱ་ཞཱ་ཤར་མར་དཔུང་དྲངས་ནས་ཕར་ཚུར་ལ་རྒོལ་བ་དྲག་པོ་བྱས། ཕར་ཚུར་
གཉིས་ཀས་འོབས་ཀྱི་འཐབ་ར་རིང་པོ་ཡོ་རོབ་གླིང་འཕྲེད་བཅད་ཀྱིས་བརྐོས་ཏེ། རེ་ཞིག་
ལ་འོབས་ཟབ་མོའི་བཙན་ས་དེ་བརྟན་པོར་བསྲུངས་ནས་བསྡད་པས། ཕ་རོལ་གྱི་འཐབ་
འོབས་བརྟོལ་བར་དམག་མི་གྲངས་མེད་འཆི་དགོས་བྱུང་། ཕྱོགས་གཉིས་ཀས་ཁྲི་དམག་
བརྒྱ་ཚོ་མང་པོ་བསགས་པས་དམག་ཤུགས་ཤིན་ཏུ་ཆེ། སོ་སོའི་རྒྱབ་ཕྱོགས་ཀྱི་མང་ཚོགས་
ཀྱིས། ཐོན་སྐྱེད་བྱེད་མཚམས་བཞག་ནས་བཟའ་འབྲུ་དང་དམག་ཆས་བསྒྲུབས་ནས་གཡུལ་
སར་བསྐྱལ་ཏེ། དམག་འཁྲུག་ལ་ཞབས་འདེགས་བསྒྲུབ་པའི་ལས་ཁོ་ནར་གཞོལ། ཡོ་རོབ་
གླིང་གི་སྐྱེས་པ་དར་མ་ཕལ་ཆེ་བ་སྐམ་དམག་གམ་མཚོ་དམག་གི་དཔུང་དུ་ཞུགས་པ་
དང་། འགའ་ཞིག་དམག་ཆས་ཐོན་སྐྱེད་བྱེད་པའི་བཟོ་གྲྭར་སོང༌། བཟོ་གྲྭའི་ལས་ཀ་མཐའ་
དག་བུད་མེད་ཀྱིས་བྱས། འཁྲུག་ཆེན་འདིའི་སྐབས་སུ། དམག་འཁྲུག་ཏུ་ཞུགས་པའི་རྒྱལ་
ཁབ་དག་གི་ལས་ཀར་སྤྱི་ཚོགས་རང་བཞིན་གྱི་འཕོ་འགྱུར་ཆེན་པོ་བྱུང་བས། རྒྱལ་ཁབ་ཀྱི་
མི་ཕལ་ཆེ་བས་ལས་རིགས་བརྗེ་དགོས་བྱུང༌། ཚན་རིག་ཞིབ་འཇུག་དང་སློབ་གསོའི་ལས་
ཀ་ལ། འགའ་ཞིག་མཚམས་བཅད་པ་དང་། འགའ་ཞིག་དམག་དོན་ཞབས་འདེགས་ལས་
རིགས་སུ་བསྒྱུར། དམག་དོན་དྲིལ་བསྒྲགས་ཀྱི་དགོས་དབང་གིས། ཚགས་པར་དག་གི་སྔར་
གྱི་བྲོ་བ་དེ་ཡོངས་སུ་ཉམས།
གཡུལ་ངོར་ཕར་ཚུར་སྲ་བཟུང་ནས་གཅིག་གིས་གཅིག་འཇོམས་མ་ཐུབ་པར་གནས་
སྐབས། སོ་སོས་ཕ་རོལ་གྱི་རྒྱབ་ཕྱོགས་ལ་རྒོལ་བ་བྱས་ནས། ཕ་རོལ་གྱི་དམག་ཆས་བརླག་
པར་བརྩམས། ཕྱོགས་གཉིས་ཀས་མཚོན་ཆར་ཞིབ་འཇུག་དང་གསར་གཏོད་བྱས་ཏེ། མེ་
མདའ་དང་མེ་སྒྱོགས་ཀྱི་ཁ་ཚད་ཇེ་ཆེ་དང་མདེལ་རྒྱང་ཇེ་རིང་དུ་ཕྱིན་ཅིང་། སྔར་མེད་པའི་
དུག་མདའ་དང་ཐན་ཁེ་ཡང་བྱུང་། ཐབས་ཤེས་གསར་པ་རྣམ་པ་སྣ་ཚོགས་བྱུང་བ་རྣམས་
ལས། མཁའ་དམག་བྱུང་བ་ནི་གསར་བརྗེ་ཆེན་པོ་ཞིག་ཡིན། འདི་ནས་བཟུང་ས་སྟེང་དང་
བར་སྣང་ཐམས་ཅད་གཡུལ་སར་གྱུར། སྔར་གཡུལ་སྤྲོད་ཚེ་ཕར་ཚུར་གྱི་དཔུང་ཉེ་བར་
འཕྲད་པའི་གནས་ངེས་ཅན་ཞིག་ཏུ་འཐབ་དགོས་ཀྱང༌། དུས་འདི་ནས་བཟུང་དམག་གི་
རྒོལ་བ་ཡུལ་ངེས་མེད་དུ་བྱུང༌། གཟེ་ཕེ་ལན་འཕུར་གྲུ་བྱུང་རྗེས། མདེལ་གཡུག་གནམ་གྲུ་
བྱུང་བས། རྐང་དམག་གདོང་ཐུག་མཚམས་ཀྱི་གཡུལ་ས་ལྟ་ཅི། རྒྱབ་ཕྱོགས་ཀྱི་གཡུལ་བཀྱེ་
ས་མ་ཡིན་པའི་ཡུལ་མཐའ་དག་ཀྱང་གཡུལ་སར་གྱུར་ཏེ། སྔར་འཐབ་མོ་བ་དང་འཐབ་
མོ་བ་མ་ཡིན་པའི་དམངས་ཕལ་པའི་བར་ལ་སོ་མཚམས་གསལ་པོར་ཕྱེ་ནས་འཐབ་སྲོལ་
ཡོད་པ་དེ་ཡོངས་སུ་བརླགས་ཤིང་། ཞིང་པ། ཚེམ་བུ་བ། ཤིང་འཐུ་མཁན་དང་ཁང་པ་བཟོ་
མཁན་སོགས་མི་ཐམས་ཅད་འཐབ་མོ་པར་གྱུར་པ་དང༌། འཁོར་ལོའི་ས་ཚུགས་དང་མཛོད་
ཁང་སོགས་གནས་མཐའ་དག་གཡུལ་སར་གྱུར། མཁའ་རྒོལ་བྱེད་ཡུལ་རྒྱ་ཇེ་ཆེར་སོང་བ་
འདིས་འཇིགས་པ་ཇེར་ཆེར་བཏང༌།
མཐར་ཡོ་རོབ་གླིང་གི་ཡུལ་གྲུ་མང་པོ་དགྲ་དམག་གི་མཚན་མོའི་མཁའ་རྒོལ་བྱ་ཡུལ་
དུ་གྱུར། ཕཱ་རེ་སི་དང་ལན་དྷན་སོགས་གྲོང་ཁྱེར་ཆེན་པོ་རྣམས་ནི། མཚན་མོར་གནམ་གྲུས་
འབར་མདེལ་འཕངས་ནས་གཏོར། མཁའ་འཕེན་མེ་སྒྱོགས་ཀྱིས་སྦག་སྒྲ་འཇིགས་སུ་རུང་
བ་སྒྲོག་ཅིང་། མི་མེད་སྲང་ལམ་གྱི་མུན་པའི་ཀློང་དུ། མེ་གསོད་རླངས་འཁོར་དང་རྨས་མ་
འདྲེན་པའི་རླངས་འཁོར་མདའ་འཕངས་པ་ལྟར་རྒྱུག་ཅིང་བྲེལ། འཐབ་འཁྲུག་ཡ་ང་བ་
འདིས་བགྲེས་སོང་དང་བྱིས་པ་རྣམས་ལ་གནོད་འཚེ་ཆེན་པོ་བཟོས་པ་བརྗོད་པའི་ཡུལ་
ལས་འདས།
ལོ་རྒྱུས་སུ་འཁྲུག་ཆེན་རེ་བྱུང་ཚེ་ནད་ཡམས་ཆེན་པོ་རེ་འབྱུང་ཡང༌། འཁྲུག་ཆེན་
འདིའི་འགོ་ནས་མཇུག་བར་ནད་ཡམས་མ་བྱུང༌། འཁྲུག་ཆེན་ལོ་བཞིའི་རིང་ལ། གསོ་བ་
རིག་པས་སྐབས་འདིའི་སྤྱིར་བཏང་གི་འགོ་ནད་རྣམས་བཟློག་ཐུབ་པ་བྱུང༌། རྗེས་སུ་འཛམ་
གླིང་གི་ཡུལ་གྲུ་ཀུན་ཏུ་ཆམ་རིམས་ལྕི་མོ་ཞིག་བྱུང་ནས། མི་བྱེ་བ་དུ་མ་ལྔ་པའི་ལམ་དུ་
བརྫངས། འཁྲུག་པར་མུ་གེའང་འབྱུང་ཡང་། འཁྲུག་ཆེན་འདིར་མུ་གེ་ལན་འགའ་འོང་ཉེན་
བྱུང་བ་ཕལ་ཆེ་བ་བཟློག་ཐུབ་པ་བྱུང་། སྤྱི་ལོ1918ལོའི་ལོ་འགོར། ཡོ་རོབ་གླིང་གི་ཡུལ་ཕལ་
ཆེ་བར་མུ་གེ་བྱུང་བ་བཟློག་མ་ཐུབ། དེ་ནི་རྒྱལ་ཁབ་མང་པོའི་ཞིང་པ་དམག་ལ་བསྐུལ་
ཅིང༌། ཞིང་འདེབས་མཁན་མེད་པས་འབྲུ་རིགས་ཀྱི་ཡོང་སྒོ་ཉུང་བར་ཕྱིན་པ་དང༌། ཆུར་
འཛུལ་དམག་གྲུའི་གནོད་འཚེ་ཆེ་ཁར། རྒྱལ་ཁབ་སོ་སོས་འགྲུལ་ལམ་བཅད་པས། འབྲུ་
རིགས་དུས་ལྟར་མ་འདྲོངས་པའི་དབང་གིས་ཡིན། སྐབས་འདིར་རྒྱལ་ཁབ་ཀུན་གྱི་འབྲུ་
རིགས་ཉུང་བར་ཕྱིན་པས། འབྲུ་རིགས་བགོད་པའི་དུས་ཚོད་དང་འབོར་ཚད་ཀྱང་གཏན་
ཁེལ་མི་བྱེད་ཐབས་མེད་བྱུང༌། འཁྲུག་ཆེན་བྱུང་བའི་ལོ་བཞི་པར། འབྲུ་རིགས་ཉུང་བར་
ཕྱིན་པ་མ་ཟད། གོན་པ་དང་ཁང་པ་ཉུང་བར་ཕྱིན་པ་དང༌། མི་ཕལ་ཆེ་བར་འཚོ་བའི་ཉེར་
མི་སྤྱད་ཀྱང་མེད་པར་གྱུར་ཅིང༌། ཚོང་ལས་དང་དཔལ་འབྱོར་ཀུན་ནས་བརླགས་པས།
ཕལ་ཆེ་བའི་འཚོ་བར་དཀའ་ཉེན་ཆེན་པོ་བྱུང༌།
འཁྲུག་ཆེན་འདི་སྤྱི་ལོ1918ལོའི་ཟླ་བ11པར་མཇུག་བསྒྲིལ། ལོ་འདིའི་དཔྱིད་ཀར།
འཇར་དམག་གིས་ཕཱ་རེ་སི་ལ་རྒོལ་བ་དྲག་པོ་བྱས་ཏེ། གྲོང་ཁྱེར་འདི་ལོན་ལ་ཁད་བྱས།
འཁྲུག་ཆེན་མཇུག་བསྒྲིལ་རྗེས་སུ། འཇར་མན་དང་ཨོ་སི་ཐེ་ཡ་ཤིན་ཏུ་ཉམ་དམས་པར་
གྱུར་ཅིང་། ཐོན་ཁུངས་དང་སྟོབས་ཤུགས་ཡོངས་སུ་ཟད།

ལེའུ་རེ་དྲུག་པ། ཨུ་རུ་སུར་ཟླ་བ་བཅུ་པའི་གསར་བརྗེ་བྱུང་ཚུལ།

འཛམ་གླིང་འཁྲུག་ཆེན་མཇུག་རྫོགས་པའི་ལོ་དེའི་སྔ་ལོར། བྷའེ་ཙན་ཐེམ་ལ་དབང་
སྒྱུར་བའི་ཨུ་རུ་སུའི་གོང་མའི་རྒྱལ་སྲིད་བསྣུབས། འཁྲུག་ཆེན་མ་ལངས་གོང་གི་ལོ་དུ་མའི་
ནང་དུ། ཨུ་རུ་སུའི་གོང་མའི་རྒྱལ་ཁབ་ལ་རྒྱལ་སྲིད་ཉམས་པའི་སྔ་ལྟས་སྣ་ཚོགས་བྱུང་། ཁྱད་
པར་དུ་རྒྱལ་ཁབ་ཀྱི་དོན་ཆེན་བདག་གཉེར་བྱེད་དབང་ནི། རཱ་སེ་ཕེའུ་ཐེན་ཞེས་པའི་ཆོས་
ལུགས་བེད་སྤྱད་ནས་མགོ་སྐོར་གཏོང་མཁན་ཞིག་ཡོད་པ་དེའི་ལག་ཏུ་ཤོར་བས། རྒྱལ་ཁབ་
ཀྱི་དམག་དོན་དང་དམངས་དོན་བདག་གཉེར་བྱས་པ་ཤིན་ཏུ་རུལ་སུངས་དང་ནུས་མེད་
དུ་གྱུར། འཛམ་གླིང་འཁྲུག་ཆེན་བྱུང་མ་ཐག་ཏུ། ཨུ་རུ་སུ་པ་དྲག་འབྲིང་དཀྱུས་གསུམ་མཐའ་
དག་ལ་གཡུལ་དུ་འཇུག་འདོད་ཀྱི་སྤྲོ་བ་ཤིན་ཏུ་ཆེ་བས། ཨུ་རུ་སུར་དམག་དཔུང་གཏོས་ཆེ་
བ་ཞིག་མྱུར་དུ་བསྡུ་ཐུབ་པ་བྱུང་། འོན་ཀྱང་དམག་དཔུང་འདི་ལ་གོ་མཚོན་བཟང་པོ་ཡོད་པ་
ཕར་ཞོག ཐ་ན་དཔུང་གི་ཁ་ལོ་པ་འཇོན་པོ་ཞིག་ཀྱང་མ་མཆིས། དམག་ཆས་འཛོམས་པོ་མེད་
པའི་སྟེང་ལ། དམག་བཀོད་འཇོག་མཁས་པའི་དམག་དཔོན་ཞིག་ཀྱང་མེད་བཞིན་དམག་
མང་འཇར་མན་དང་ཨོ་སི་ཐྲ་ཡར་འཐབ་པའི་གཡུལ་ངོར་བརྫངས།
སྤྱི་ལོ1914ལོའི་ཟླ་བ9པར། འཇར་དམག་གིས་ཕཱ་རེ་སིར་དཔུང་དྲངས་ཏེ་ཕ་རོལ་
འཇོམས་པར་ཉེ་བ་ན། ཨུ་རུ་སུས་གློ་བུར་ཕུ་རཱ་ཞཱ་ཤར་མར་དཔུང་དྲངས་ནས་འཐབས་
པས། འཇར་མན་གྱིས་དཔུང་གི་གཙོ་བོ་ཕཱ་རེ་སི་ནས་ཕྱིར་འཐེན་ནས་ཨུ་རུ་སུར་གཡུལ་
སྤྲད། ཨུ་རུ་སུའི་དཔུང་ལ་དམག་བཀོད་བཟང་པོ་མ་བྱུང་བས། ཨུར་དམག་ཁྲི་ཕྲག་དུ་མས་
གཡུལ་གྱི་ལས་མི་བཟད་པ་མྱངས་ནས་རང་སྲོག་ཕུལ། ཨུ་རུ་སུའི་དམག་གིས་ཧྥ་རན་སི་
པ་འཇར་དམག་གིས་འཇོམས་པའི་ཉེན་ཁ་ལས་བསྐྱབས་པ་འདིར། ཡོ་རོབ་ནུབ་མའི་སྐྱེ་
བོ་ཡོངས་ཀྱིས་ཨུ་རུ་སུར་མངོན་པར་བསྟོད་ཅིང་རྗེས་སུ་ཡི་རང་བྱས། རྒྱལ་ཁབ་ཤིན་ཏུ་ཆེ་
ཞིང་རྩ་འཛུགས་ཀྱི་བཀོད་པས་དབེན་པའི་ཨུ་རུ་སུའི་དམག་དཔུང་གཡུལ་དུ་ཕམ་པ་ནི།
སྐབས་འདིའི་དམག་འཁྲུག་གི་གཞི་ཤིན་ཏུ་ཆེ་ཞིང་ཨུ་རུ་སུའི་རྒྱལ་ཁབ་ཀྱི་ནུས་ཚད་ལས་
བརྒལ་བས་ཡིན་པ་ལས། ཨུ་རུ་སུའི་དམག་ཤུགས་ཀྱིས་མ་ནུས་པ་མིན། ཨུ་རུ་སུའི་དམག་
རྣམས་གཡུལ་ལས་སུ་ཞུགས་པ་ནས་བཟུང༌། ཕྱི་ནས་མེ་སྒྱོགས་ཀྱི་རྒྱབ་གནོན་ལྟ་ཅི། ཐ་ན་
མེ་མདའི་མདེལ་འཛོམས་པོ་ཡང་མེད། དམག་དཔུང་ནི་རྒྱལ་གཅེས་ཀྱི་རྨོངས་ཞེན་དང་རུ་
དཔོན་གྱི་བསླུ་ཁྲིད་ཁོ་ནས་བསྐུལ་ཏེ། འཐབ་མོ་བ་གྲངས་མེད་པའི་རང་སྲོག་དོན་མེད་དུ་
ཤོར། འཐབ་འཁྲུག་བྱེད་རིང་དུ། ཨུ་རུ་སུའི་དམག་རྣམས་དུད་འགྲོ་བཞིན་བཀོལ་ཏེ་གཡུལ་
ལས་ཀྱི་སྡུག་བསྔལ་བཟོད་དཀའ་བ་མྱོང་དགོས་བྱུང༌། ལྷག་བསམ་ཇི་ལྟར་ཆེ་ཡང༌། མནར་
གཅོད་བྱས་དྲགས་ན་སུས་ཀྱང་བཟོད་དཀའ་བས། ནམ་ཞིག་གོང་མར་སྙིང་རྗེ་མེད་རབས་
དང་གོང་མའི་གཡོ་འོག་ཏུ་ཚུད་རབས་ཀྱི་གཏམ་རིམ་པར་བྱུང་ཞིང༌། དམག་མི་རྣམས་
ལ་སྲིད་གཞུང་རྩ་སློག་མ་བྱས་ན་རང་གི་ལས་དབང་ངན་པ་བཟློག་དཀའ་བའི་ངེས་ཤེས་
གཏིང་ཚུགས་པ་རྙེད། སྤྱི་ལོ1915ལོ་ནས་ཨུ་རུ་སུའི་ནང་ཁུལ་དུ་ཟིང་ཆ་བྱུང་སྟེ། ཨུ་རུ་སུའི་
མནའ་འབྲེལ་རྒྱལ་ཁབ་རྣམས་འཇིགས་ཡེར་བར་བཏང་། སྤྱི་ལོ1916ལོར། ཨུ་རུ་སུ་ལ་རང་
ལ་ཉིད་སྲུང་སྐྱོབ་བྱེད་ཐབས་ཙམ་ལས། ཕར་རྒོལ་བྱེད་པའི་ནུས་པ་ཟད་ཅིང༌། སྐབས་ཤིག་འ
ཨུ་རུ་སུས་གསང་སྟབས་ཀྱིས་འཇར་མན་ལ་འགྲིག་ཐབས་བྱེད་བཞིན་ཡོད་ཚུལ་གྱི་གཏམ་
འཆལ་ཞིག་ཀྱང་ག་ས་ག་ལ་ཁྱབ།
སྤྱི་ལོ1916ལོའི་ཟླ་བ12པའི་ཚེས29ཉིན་གྱི་དགོང་མོའི་སྟོན་ཐོག་ཏུ། བཙུན་པ་རཱ་སེ་
ཕེའུ་ཐེན་བསད། རྐྱེན་དེའི་དབང་གིས་ཨུ་རུ་སུའི་གོང་མས་སྲིད་གཞུང་ལ་དག་ཐེར་བྱས་
ཀྱང་འཕྱིས། སྤྱི་ལོ1917ལོའི་ཟླ་བ3པར། གྲོང་ཁྱེར་ཕེ་ཐ་སི་བྷ་གྷ་ལ་འབྲུ་རིགས་མ་འདངས་
པ་རྐྱེན་བྱས་ནས་གསར་བརྗེའི་འོས་ལངས་ཆེན་པོ་བྱུང༌། འོས་ལངས་བྱེད་པ་པོ་རྣམས་ཀྱིས་
ཨུ་རུ་སུའི་འཐུས་མིའི་ལས་ཁུངས་དྷུ་མཱ་རྩ་སློག་བཏང༌། རང་དབང་རིང་ལུགས་པའི་འགོ་
པ་བཟུང་། རྒྱལ་རིགས་ལེ་ཝོ་ཧྥུ་སྲིད་འཛིན་དུ་བསྐོས་ནས་སྲིད་དབང་གསར་པ་བཙུགས།
ཟླ་བ3པའི་ཚེས15ཉིན། ཨུ་རུ་སུའི་གོང་མ་ཁྲི་ལས་ཕབ། སྐབས་འདིར་ཁ་ཅིག་གིས་གོང་མ་
བརྗེས་ནས་གསར་བརྗེ་ཚད་རན་ཞིང་འཇམ་པོ་ཞིག་བྱས་ན་བསམས་ཀྱང༌། ཨུ་རུ་སུའི་མི་
དམངས་ལ་གོང་མར་ཡིད་ཆེས་གཏན་ནས་མེད་ཅིང་། ལེགས་བཅོས་ཙམ་བྱས་པས་སྐབས་
འདིའི་གོང་མའི་སྲིད་གཞུང་སྐྱོབ་མི་ཐུབ་པ་མཐུན་སྣང་དུ་གྲུབ། སྐབས་འདིའི་ཨུ་རུ་སུའི་མི་
དམངས་ནི། ཡོ་རོབ་གླིང་གི་ལམ་ལུགས་རྙིང་པ། ཨུ་རུ་སུའི་གོང་མ། དམག་འཁྲུག་བཅས་ལ་
ཤིན་ཏུ་སྡང་ཞིང་། སྡུག་བསྔལ་གྱི་རྒྱུ་དེ་དག་དང་མྱུར་དུ་འབྲལ་བར་འདོད་པ་ནི་ཁོ་ཚོའི་
རེ་བ་ཉག་གཅིག་ཏུ་གྱུར།
སྐབས་འདིར་ཨུ་རུ་སུའི་མཐུན་ཕྱོགས་རྒྱལ་ཁབ་དག་གིས། ཨུ་རུ་སུའི་གནས་ཚུལ་
གསལ་པོར་ཤེས་པ་ཕར་ཞོག རྒྱལ་ཁབ་དེ་དག་གི་ཕྱི་འབྲེལ་དཔོན་པོ་རྣམས་ཀྱིས་ཀྱང་ཨུ་
རུ་སུའི་གནས་ཚུལ་གསལ་པོ་ཞིག་ཤེས་མེད། ཕྱི་འབྲེལ་དཔོན་པོ་ཡ་རབས་ཚུལ་ལྡན་དུ་
རློམ་པ་དེ་དག་ལ། ཨུ་རུ་སུའི་གོང་མའི་ཕོ་བྲང་ཁོ་ནར་རྒྱུས་མངའ་བ་ཙམ་ལས། ཨུ་རུ་སུའི་
སྤྱི་ཚོགས་ཡོངས་ཀྱི་འབངས་ཕལ་པའི་གནས་ཚུལ་ལ་རྒྱུས་རྟོགས་གང་ཡང་མེད་པས། ཨུ་
རུ་སུའི་གནས་བབས་ཚོད་དཔག་བྱས་པར་ནོར་འཁྲུལ་ཆེན་པོ་བྱུང༌། གཞན་ཡང་ཕྱི་འབྲེལ་
དཔོན་པོ་རྣམས་ནི་སྤྱི་མཐུན་ཆབ་སྲིད་ལམ་ལུགས་ལ་ཤིན་ཏུ་མི་དགའ་བས། འདི་ཚོས་
སྲིད་གཞུང་གསར་པར་བཀག་རྒྱ་སྣ་ཚོགས་བཟོས།
ཁེ་རེན་སེ་ཀེས་སྐབས་འདིར་ཨུ་རུ་སུའི་སྤྱི་མཐུན་སྲིད་གཞུང་གི་འགོ་ཁྲིད་ཡིན།
ཁོང་ཁ་མཁས་ལ་ནུས་པའང་ཤིན་ཏུ་ཆེ། སྐབས་འདིར་ཁེ་རེན་སེ་ཀེས་ནི་དཀའ་ངལ་ཆེན་
པོ་གཉིས་ལ་ཕྲད་པ་སྟེ། ཨུ་རུ་སུ་ལ་གསར་བརྗེ་མཐར་ཕྱིན་བྱེད་འདོད་པའི་ལས་འགུལ་
ཆེན་པོ་ཞིག་བྱུང་ཞིང༌། གསར་རྗེ་པའི་སྟོབས་ཤུགས་ཆེན་པོས་ཁེ་རེན་སེ་ཀེས་ལ་མཐོ་
འཚམས་པ་དང་གཅིག ཨུ་རུ་སུའི་མཐུན་ཕྱོགས་རྒྱལ་ཁབ་ཀྱིས་ཁེ་རེན་སེ་ཀེས་ཀྱི་སྲིད་
གཞུང་གསར་པ་བཏང་སྙོམས་སུ་བཞག་པ་དང་གཉིས་སོ། །ཨུ་རུ་སུའི་མཐུན་ཕྱོགས་རྒྱལ་
ཁབ་ཀྱིས་ཁེ་རེན་སེ་ཀེས་ལ་རྒྱལ་མཚམས་ཕྱི་རོལ་གྱི་ས་ཞིང་རྣམས་ཞིང་པར་སྦྱིན་མ་
བཅུག་པ་མ་ཟད། ཁོང་ལ་ཕྱི་རྒྱལ་གྱི་གཡུལ་ས་ནས་ཨུ་རུ་སུའི་དམག་དཔུང་ཕྱིར་འཐེན་
མ་བཅུག དབྱིན་ཇི་དང་ཧྥ་རན་སིས་ཚགས་པར་དུ་ཨུ་རུ་སུས་ཡང་བསྐྱར་དཔུང་འཇུག་
བྱ་དགོས་ཚུལ་གྱི་གཏམ་ཉོག་མང་པོ་སྤེལ། འཇར་དམག་གིས་རེ་གྷ་ལ་མཚོ་ལམ་དང་
སྐམ་ས་གཉིས་ཆ་ནས་དཔུང་འཇུག་བྱེད་སྐབས། དབྱིན་ཇིའི་མཚོ་དམག་གིས་བྷོལ་ཐེ་
ཁ་རྒྱ་མཚོར་ཨུ་རུ་སུ་ལ་དཔུང་རོགས་བྱེད་པའི་གོ་སྐབས་བཟང་པོ་ཡོད་པ་དེ་ཡལ་བར་
བོར་བས། ཨུ་རུ་སུ་སྤྱི་མཐུན་རྒྱལ་ཁབ་གསར་པ་འདིས་དགྲ་བོ་ལ་གྲོགས་མེད་ཁེར་རྐྱང་
དུ་འཐབ་དགོས་བྱུང༌། སྐབས་འདིར་ཨུ་རུ་སུའི་མཐུན་ཕྱོགས་རྒྱལ་ཁབ་ཀྱི་མཚོ་དམག་
གི་སྟོབས་ཤུགས་ཆེ་ཞིང༌། དབྱིན་ཇིའི་མཚོ་དམག་གི་དམག་སྤྱི་རྗེ་དཔོན་ཧྥེ་ཞ(སྤྱི་
ལོ1841ལོ— སྤྱི་ལོ་1920ལོ)ཞེས་པས་ཀྱང་ཡང་ཡང་བསྐུལ་ནའང་། དབྱིན་ཇི་དང་མཐུན་
ཕྱོགས་རྒྱལ་ཁབ་ཀྱི་མཚོ་དམག་གིས་ཡུལ་ཁ་ཤས་ལ་ཆུར་འཛུལ་དམག་གྲུ་རེ་གཉིས་
བཏང་ནས་རྒོལ་བ་ཙམ་གྱིས་རྔོ་མ་ཐོགས་པས། མཐར་བྷོལ་ཐེ་ཁ་རྒྱ་མཚོའི་མངའ་དབང་
འཇར་མན་པའི་ལག་ཏུ་ཤོར།
རང་ལ་ཕམ་ཉེས་ཇི་འདྲར་བྱུང་ཡང༌། འཁྲུག་ཆེན་འདི་མྱུར་དུ་མཇུག་བསྒྲིལ་བར་
རེ་བ་ནི་སྐབས་འདིའི་ཨུ་རུ་སུའི་མི་དམངས་ཀྱི་འདུན་པ་ཉག་གཅིག་ཏུ་གྱུར། གྲོང་ཁྱེར་
ཕེ་ཐ་སི་བྷ་གྷ་ལ་སོ་ཝེ་ཡ་ཐའི་སྲིད་གཞུང་བཙུགས། སྲིད་གཞུང་འདི་བཟོ་པ་གྲལ་རིམ་
དང་དམག་མི་དཀྱུས་མའི་ཁེ་དབང་མཚོན་པའི་སྒྲིག་འཛུགས་ཤིག་ཡིན། སྲིད་གཞུང་
འདིས་གྲོང་ཁྱེར་སི་དྷོ་ཁོམ་དུ་སྤྱི་ཚོགས་རིང་ལུགས་པའི་རྒྱལ་སྤྱིའི་ཚོགས་འདུ་འཚོག་པར་
རྟིང་སྐུལ་བྱས། དུས་འདིའི་སྐབས་སུ་འཇར་མན་གྱི་བྷ་ལེན་དུ་མུ་གེ་བྱུང་ཞིང༌། འཇར་
མན་པ་དང་ཨོ་སི་ཐེ་ཡ་པ་རྣམས་ཀྱང་དམག་འཁྲུག་ལ་ཤིན་ཏུ་བསུན་པར་གྱུར་པས། སྤྱི་
ལོ1917ལོར། འཇར་མན་དུ་དམངས་གཙོ་དང་ཞི་བདེའི་འབོད་ཚིག་གིས་ཐོག་དྲངས་ཏེ་
གསར་བརྗེ་ཆེན་པོ་བྱུང༌། ཁེ་རེན་སེ་ཀེས་ཀྱིས་ཀྱང་ཨུ་རུ་སུའི་མཐུན་ཕྱོགས་རྒྱལ་ཁབ་
རྣམས་ལ་རྒྱལ་སྤྱིའི་ཚོགས་ཆེན་དེ་འཚོག་དགོས་པའི་རེ་བ་ཞུས་ཀྱང༌། དབྱིན་ཇིའི་བཟོ་པའི་
ཏང་གི་ཚོགས་པ་མང་ཕྱོགས་དེ་ལ་འཐད་མོས་བྱུང་ཡང་། རྒྱལ་ཁབ་མང་ཆེ་བ་ཚོགས་འདུ་
འདིས་འཛམ་གླིང་དུ་སྤྱི་ཚོགས་རིང་ལུགས་དང་གུང་ཁྲན་རིང་ལུགས་ཀྱི་གསར་བརྗེ་སློང་
བར་དོགས་ནས་འཚོག་མ་བཅུག མཐུན་ཕྱོགས་རྒྱལ་ཁབ་ཀྱིས་ཨུ་རུ་སུར་དངོས་པོའི་རོགས་
སྐྱོར་བྱེད་པ་ལྟ་ཅི། ཐ་ན་བདེན་དོན་གནས་ལུགས་ཀྱི་ཆ་ནས་ཀྱང་རྒྱབ་སྐྱོར་ཅི་ཡང་མི་བྱེད་
པའི་གནས་སྐབས་དེར། ཨུ་རུ་སུའི་སྤྱི་མཐུན་རྒྱལ་ཁབ་ལ་འཇར་མན་ལ་འཐབ་འདོད་ཀྱི་
སེམས་ཤུགས་མ་ཉམས་ཏེ། ལོ་འདིའི་ཟླ་བ་བདུན་པར་འཇར་དམག་ལ་གཡུལ་ཆེན་པོ་སྤྲད།
ཨུ་རུ་སུ་པ་གཡུལ་ལས་རེ་ཞིག་རྒྱལ་ཡང་། མཐར་རབ་ཏུ་ཕམ་པས། འཇར་དམག་གིས་ཨུ་
རུ་སུ་པ་དམར་གསོད་ཡ་ང་བ་བྱས།
ཚུལ་འདིར་ཨུ་རུ་སུའི་མི་དམངས་མ་བཟོད་པས། དམག་དཔུང་མང་པོར་གྱེན་ལོག་
བར་མ་ཆད་པ་བྱུང་ཞིང་། ཁྱད་པར་དུ་བྱང་ཕྱོགས་ཀྱི་གཡུལ་སར་དམག་མིའི་གྱེན་ལོག་
ཆེན་པོ་བྱུང་། སྤྱི་ལོ1917ལོའི་ཟླ་བ11པའི་ཚེས7ཉིན། སོ་ཝེ་ཡ་ཐས་ཁེ་རེན་སེ་ཀེས་ཀྱི་སྲིད་
གཞུང་བསྣུབས་ནས་སྲིད་དབང་ཕྲོགས། སྲིད་གཞུང་གསར་པའི་དབང་ཆ་བྷོལ་ཞི་ཝེ་ཁའི་
སྤྱི་ཚོགས་རིང་ལུགས་པས་བཟུང༌། ལེ་ཉིང་སྲིད་གཞུང་འདིའི་འགོ་འཛིན་དུ་བསྐོས། སྲིད་
གཞུང་གསར་པ་འདིར་ནུབ་ཕྱོགས་ཀྱི་རྒྱལ་ཁབ་དག་གིས་འཇིགས་སྐུལ་ཅི་རིགས་བྱས་ཀྱང༌།
བྷོལ་ཞི་ཝེ་ཁ་པར་འཇིགས་སྣང་སྤུ་ཙམ་མ་བྱུང་ཞིང་། ཨུ་རུ་སུ་ཞི་བདེར་འགོད་པའི་དམ་
བཅའ་རྡོ་རྗེའི་ཁམས་བཞིན་བརྟན་པར་གྱུར། སྤྱི་ལོ1918ལོའི་ཟླ3པའི་ཚེས2ཉིན། སོ་ཝེ་ཡ་
ཐས་དབང་བསྒྱུར་བའི་ཨུ་རུ་སུ་དང་འཇར་མན་བར་འདུམ་བྱས་ནས《བྷོ་རེ་སི་ཐ — ལེ་
ཐོ་ཝུ་སི་ཁའི་འདུམ་ཡིག》བཞག
བྷོལ་ཞི་ཝེ་ཁའི་སྤྱི་ཚོགས་རིང་ལུགས་པ་ནི། སྔོན་གྱི་ཁ་དན་ཚིག་ལ་མི་གནས་
པའི་ཁྲིམས་འཛུགས་རིང་ལུགས་པ་དང༌། ཁེ་རེན་སེ་ཀེས་ཀྱི་གསར་བརྗེའི་ཏང་པ་དང་
རྩ་བ་ནས་མི་འདྲ། དེ་དག་བར་གྱི་ཁྱད་པར་ཆེན་པོ་ནི་མྱུར་བར་མཐོང་ཆོས་སུ་གྱུར།
བྷོལ་ཞི་ཝེ་ཁའི་སྤྱི་ཚོགས་རིང་ལུགས་པ་ནི་མར་ཁེ་སི་རིང་ལུགས་ལ་དད་མོས་ཤིན་
ཏུ་ཆེ། བྷོལ་ཞི་ཝེ་ཁའི་སྤྱི་ཚོགས་རིང་ལུགས་པས་ཨུ་རུ་སུར་སྲིད་དབང་འཕྲོག་ཐུབ་པ་
འདིས། འཛམ་གླིང་ཡོངས་སུ་སྤྱི་ཚོགས་རིང་ལུགས་ཀྱི་གསར་བརྗེའི་སྒོ་འཕར་ཕྱེ། བྷོལ་
ཞི་ཝེ་ཁའི་སྤྱི་ཚོགས་རིང་ལུགས་པར་ཉམས་མྱོང་ཅི་ཡང་མེད་ཀྱང་། རང་གི་ཕུགས་
འདུན་བཟང་པོས་ཀུན་ནས་བསླངས་ཏེ། སྤྱི་ཚོགས་དང་དཔལ་འབྱོར་གྱི་ལམ་ལུགས་
བཅོས་བསྒྱུར་བྱེད་པའི་འགོ་བཟུང་།
རྐྱེན་སྣ་ཚོགས་ཀྱི་དབང་གིས།ནུབ་གླིང་གི་རྒྱལ་ཁབ་དང་ཨ་རི་ལ་སྲིད་གཞུང་གསར་
པ་འདིར་དོ་སྣང་བྱེད་ལོང་མ་བྱུང་ཡང་། རྒྱལ་ཁབ་འདི་དག་གི་གསར་འགྱུར་དུ་ཨུ་རུ་སུར་
དམའ་འབེབས་ཅི་རིགས་བྱས། གསར་འགྱུར་དུ་བྷོལ་ཞི་ཝེ་ཁ་པས་འཚོ་བ་རྒྱས་སྤྲོས་རོལ་
པ་དང་། མི་གསོད་པ་དང་བཙན་འཛུལ་བྱེད་པ་རང་གཤིས་སུ་གྲུབ་པའི་བདུད་དང་ཇག་
ཚོགས་ལྟ་བུ་ཡིན་པར་སྨད་ཅིང༌། དེ་དག་ལས་སྔར་གྱི་ཨུ་རུ་སུའི་སྲིད་གཞུང་རྙིང་པའི་རཱ་
སེ་ཕེའུ་ཐེན་ལ་སྐྱོན་ཏིལ་འབྲུ་ཙམ་ཡང་མེད་ཚུལ་དྲིལ་བསྒྲགས་བྱས། རྒྱལ་ཁབ་ཀྱི་སྟོབས་
ཤུགས་ཡོངས་སུ་ཟད་པའི་སྐབས་འདིར། བྷོལ་ཞི་ཝེ་ཁའི་སྲིད་གཞུང་ལ་ངོ་ལོག་དང་རྒོལ་
བ་བྱེད་མཁན་ལ་བསྟོད་ཅིང་བསྐུལ་བ་དང་། དེ་དག་ལ་མཚོན་ཆ་དང་དངུལ་གྱི་རོགས་
སྐྱོར་ཅི་རིགས་བྱས། ངོ་ལོག་པ་དག་གིས་བྷོལ་ཞི་ཝེ་ཁའི་སྲིད་གཞུང་སྣུབ་པར་བྱེད་པའི་
ཇུས་ངན་སྣ་ཚོགས་བཤམས།
ལོ་ལྔའི་རིང་གི་འཁྲུག་ལོང་ཆེན་པོས་ཨུ་རུ་སུ་ཉམ་དམས་སུ་བཏང་ཡང༌། བྷོལ་ཞི་
ཝེ་ཁའི་སྲིད་གཞུང་གིས་རྒྱལ་ཁབ་འདིའི་འགོ་ཁྲིད་དེ། སྤྱི་ལོ1919ལོ་ནས་ཡུལ་གྲུ་སོ་སོའི་
ངོ་ལོག་པར་འཐབ་རྩོད་ཟམ་མ་ཆད་པར་བྱས། སའེ་བྷེ་རེ་ཡའི་ཡུལ་དུ། ཨུ་རུ་སུའི་སྲིད་
གཞུང་སྔོན་མའི་དམག་དཔོན་ཁོལ་ཆ་ཁ་དང་འཐབས། སའེ་བྷེ་རེ་ཡ་ཤར་མར་འཇའ་ཕན་
གྱིས་བཙན་འཛུལ་བྱས་པ་ཕྱིར་བཟློགས། ཨར་ཁན་གྷེ་འོལ་སི་ཁར་དབྱིན་ཇིའི་དམག་དང་
གཡུལ་བསྲེས། ལྷོ་ཕྱོགས་སུ་ཧྥ་རན་སི་དང་གྷི་རེ་སི་དང་རོ་མེ་ནེ་ཡའི་དམག་ལ་རྒོལ་ལན་
བསློགས། ཁི་རེ་མེ་ཡའི་ཡུལ་དུ།ཧྥ་རན་སིའི་མཚོ་དམག་ར་མདར་སྦྲོན་པའི་དྷེ་ནེ་ཁེན་དང་
དྲག་ཏུ་འཐབས། ལོ་འདིའི་ཟླ་བ་བདུན་པར། གྲོང་ཁྱེར་ཕེ་ཐ་སི་བྷ་གྷ་ནི་ཨེ་སི་དྷོ་ནེ་ཡའི་
དམག་དཔོན་ཡོ་དྷ་ནེ་ཆིའི་དམག་དཔུང་གི་ལག་ཏུ་འཆོར་ལ་ཉེ་བ་བྱས། སྤྱི་ལོ1920ལོར།
ཧྥ་རན་སིས་ཕོ་ལན་བསྐུལ་ནས་ཨུ་རུ་སུར་རྒོལ་བ་བྱས། དྷེ་ནེ་ཁེན་གྱི་རྗེས་འཇུག་ཝ་རེན་
གྷོལ་གྱིས་ངོ་ལོག་དམག་དཔུང་གསར་པ་བསྡུས་ཏེ། རང་གི་མེས་རྒྱལ་ལ་རྒོལ་བ་དང་
གཏོར་བརླག་ཅི་ཐུབ་བྱས། སྤྱི་ལོ1921ལོའི་ཟླ་བ3པར། དམག་གྲུའི་གྲུ་ཁ་ཁ་རོན་སི་ཐཱ་དྷའི་
མཚོ་དམག་གིས་གྱེན་ལོག་བྱས། ལེ་ཉིང་གིས་ཨུ་རུ་སུའི་སོ་ཝེ་ཡ་ཐའི་སྲིད་གཞུང་གི་འགོ་
ཁྲིད་དེ། ཡུལ་གྲུ་དུ་མར་རྒོལ་བ་མང་པོ་བྱུང་བ་རྣམས་བཟློགས་ཤིང་ཕམ་པར་བྱས་པ་
འདིས། སོ་ཝེ་ཡ་ཐའི་སྲིད་གཞུང་ལ་མི་ཤིགས་པའི་ཚེ་སྲོག་ཅིག་རྒྱས་ཡོད་པ་མཚོན། འགལ་
བའི་རྐྱེན་ཇི་ལྟར་མང་ཡང༌། ཨུ་རུ་སུའི་མི་དམངས་ཀྱིས་སོ་ཝེ་ཡ་ཐའི་སྲིད་གཞུང་ལ་རྒྱབ་
སྐྱོར་ལྷོད་མེད་བྱས། སྤྱི་ལོ1921ལོར། དབྱིན་ཇི་དང་ཨི་ཐ་ལིས་ཐོག་དྲངས་ནས། གུང་ཁྲན་
ཏང་གི་སྲིད་གཞུང་འདི་ཁས་བླངས།
བྷོལ་ཞི་ཝེ་ཁའི་སྲིད་གཞུང་ལ། རྒྱལ་ཁབ་ཕྱི་རོལ་གྱི་བཙན་འཛུལ་དང་ནང་ཁུལ་གྱི་
ངོ་ལོག་ཟློག་པར་འཐབ་རྩོད་བྱེད་པའི་དཀའ་ངལ་ཆེ་བའི་སྟེང་ལ།གུང་ཁྲན་རིང་ལུགས་ཀྱི་
སྤྱི་ཚོགས་ལམ་ལུགས་འཛུགས་པའི་དཀའ་ངལ་དེ་བས་ཀྱང་ཆེ་བར་གྱུར། སྐབས་འདིའི་ཨུ་
རུ་སུའི་ཞིང་པར་ས་ཞིང་ཉུང་ཙམ་ལས་མེད་པས། འདི་ཚོའི་བསམ་བློ་དང་ཐོན་སྐྱེད་བྱེད་
སྟངས་ལ་གུང་ཁྲན་རིང་ལུགས་མངོན་འགྱུར་བྱ་བ་ནི། ཆུ་སྲིན་གནམ་ལ་སྤུར་བ་ལས་ཀྱང་
ངལ་བ་ཆེ་བར་གྱུར། གསར་བརྗེའི་རྒྱལ་ཁ་ཐོབ་རྗེས། ས་བདག་གི་ས་ཞིང་ཞིང་པར་བགོས།
ཞིང་པས་ས་ཞིང་གི་ཡོང་འབབ་དངུལ་ལ་བརྗེས་ཀྱང༌། གསར་བརྗེ་རིམ་པ་འགའ་བྱུང་
བས་དངུལ་གྱི་རིན་ཐང་མེད་པར་གྱུར།
འཁྲུག་པ་ཆེན་པོ་འདིའི་དབང་གིས་མི་དམངས་ཀྱི་འཚོ་བར་དཀའ་ཁག་ཆེན་པོ་
བྱུང་། ལྕགས་ལམ་དུམ་བུར་བཅད་ནས་སྤྱོད་མི་རུང་ཞིང་། ཞིང་ལས་ཡོང་སྒོ་ཤིན་ཏུ་ཉུང་
བས། འབྲུ་རིགས་ཀྱིས་ཞིང་པ་རང་ཉིད་ཁ་སོས་པ་ཙམ་ལས། གྲོང་ཁྱེར་དང་གྲོང་རྡལ་མུ་
གེས་མནར། གུང་ཁྲན་རིང་ལུགས་ཀྱི་ལྟ་བ་བཞིན་བཟོས་པའི་བཟོ་ལས་ཐོན་སྐྱེད་ཉམས་
གསོ་བྱེད་པའི་འཆར་གཞིའང་སྐྱོན་མང་བས་ལམ་ལྷོངས་མ་བྱུང་། སྤྱི་ལོ1920ལོར། ལྕགས་
ལམ་མང་ཆེ་བ་ཞིག་ཅིང་། གྲོང་ཁྱེར་དང་གྲོང་རྡལ་གྱང་རོར་གྱུར་ཏེ། རྒྱལ་ཁབ་མཐའ་
དབུས་མེད་པར་ཉམས་ཤིང་རྒུད་པའི་སྟེང་ལ། རྒྱལ་མཚམས་ཀྱི་ཕྱོགས་མང་པོ་ནས་རྒོལ་
བའི་དགྲ་བོ་མང་དུ་བྱུང་།
སྤྱི་ལོ1921ལོར། ཨུ་རུ་སུའི་ཤར་ལྷོའི་མཚམས་ཀྱི་ཞིང་ཆེན་འགའ་ལ། འཐབ་འཁྲུག་
གིས་ཉམས་ཆག་ཆེན་པོ་བྱུང་བའི་སྟེང་ལ་ཐན་པ་དང་མུ་གེ་བྱུང་ནས། མི་ས་ཡ་མང་པོར་
མུག་འཆིའི་ཉེན་ཁ་བྱུང་།
ཨུ་རུ་སུའི་གནས་ཚུལ་དང་དཔལ་འབྱོར་ཉམས་གསོ་བྱས་ཚུལ་གྱི་སྐོར་ལ།ཕྱོགས་སོ་
སོའི་ལྟ་བ་ད་དུང་ཡང་མི་མཐུན་པས། འདིའི་སྐོར་འདིར་འཕྲོས་པའི་དགོས་པ་མེད་དོ། །

ལེའུ་རེ་བདུན་པ། འཛམ་གླིང་དུ་ཆབ་སྲིད་དཔལ་འབྱོར་ལམ་ལུགས་གསར་པ་བྱུང་ཚུལ།

འདུམ་ཡིག་སྣ་ཚོགས་དང་ནང་སྒོས་འཛམ་གླིང་འཁྲུག་ཆེན་དང་པོའི་སྤྱི་བསྡོམས་སུ་
གྱུར་པའི《ཝེར་སའེ་འདུམ་ཡིག》གིས་རྩོད་པ་དྲག་པོ་ཇི་ལྟར་བསླངས་ཚུལ་སྐོར་ནི། དེབ་
འདི་རྩོམ་པའི་དགོས་པ་དང་འདིའི་བརྗོད་བྱའི་ཁྱབ་ཚད་ཀྱི་དབང་གིས་འདིར་མ་བཀོད།
འཛམ་གླིང་འཁྲུག་ཆེན་འཇིགས་སུ་རུང་བ་འདིས། རྙིང་པའི་མཇུག་བསྒྲིལ་བ་དང་གསར་
པའི་སྒོ་ཕྱེ་བ་ཕར་ཞོག ཐ་ན་གནད་དོན་ཕྲ་མོ་ཙམ་ཡང་ཐག་གཅོད་བྱེད་མ་ཐུབ་པ་དེང་
གི་ཤེས་ལྡན་ཀུན་ལ་མཐུན་སྣང་དུ་གྲུབ། འཁྲུག་ཆེན་འདིའི་རྐྱེན་གྱིས། མི་ས་ཡ་མང་པོའི་
སྲོག་ཤོར། འཛམ་གླིང་མཛེས་པའི་ཡུལ་འདི་སྟོངས་ཤིང་དབུལ་པོར་བཏང༌། ཨུ་རུ་སུ་གོང་
མའི་རྒྱལ་ཁབ་རྩ་མེད་དུ་གཏོར། འཁྲུག་ཆེན་འདིས་མིའི་རིགས་ཀྱིས་རང་ཉིད་ནི་འཇིགས་
པ་ཆེ་ཞིང་སྙིང་རྗེ་སྤུ་ཙམ་མེད་པའི་འཇིག་རྟེན་ཞིག་ཏུ་བློང་བློང་པོར་འཚོ་ཞིང་། འཆར་
གཞི་དང་མིག་རྒྱང་ཅི་ཡང་མེད་པས་དུས་འདའ་བར་བྱེད་བཞིན་ཡོད་པ་ཤེས། འཁྲུག་ཆེན་
འདིའི་རྒྱུར་གྱུར་པའི་རང་ལྟ་མཆོག་འཛིན། མི་དམངས་ཀྱི་སེམས་ཤུགས་ཆེན་པོ། བཙན་
རྒྱལ་རིང་ལུགས་པའི་རྔམ་སེམས་ཚད་མེད་པ་དག་ནི་འཁྲུག་ཆེན་འདིར་རྗེན་པར་བསྟན།
འོན་ཀྱང་རྒྱུ་དེ་དག་འཁྲུག་ཆེན་འདི་བྱུང་བས་ཆ་ཙམ་ཡང་སེལ་མ་ཐུབ། འཁྲུག་ཆེན་འདིར་
ཉམས་ཆག་བྱུང་བ་ནམ་ཞིག་ཕྱིར་སོས་ཤིང་ངལ་དུབ་སངས་པ་ན། གནོད་འཚེ་སྔར་ལས་
ཀྱང་ཆེ་བའི་ཟིང་འཁྲུག་ཅིག་ཡང་བསྐྱར་འབྱུང་བ་གོར་མ་ཆག།
འགྲོ་བ་མི་སྤྱིའི་དབང་དུ་བྱས་ན། དམག་འཁྲུག་དང་གསར་བརྗེ་ཡིས་བཀག་ཆ་རྙིང་
པ་དག་གདུག་རྩུབ་ཆེན་པོས་གཏོར་བ་ཙམ་ལས། དེ་ལ་དགེ་མཚན་གཞན་ཆ་ཙམ་ཡང་
ཡོད་པ་མ་མཐོང་། འཛམ་གླིང་འཁྲུག་ཆེན་འདིས། ཡོ་རོབ་གླིང་དུ་འཇར་མན་གྱི་འཇིགས་
པ་བསལ། ཨུ་རུ་སུའི་བཙན་རྒྱལ་རིང་ལུགས་གཏོར། རྒྱལ་ཁབ་འགའི་རྒྱལ་པོའི་སྲིད་འཛིན་
ལམ་ལུགས་མེད་པར་བྱས་མོད། འོན་ཀྱང་དར་ཆ་མི་ཉུང་བ་ཞིག་ད་དུང་ཡང་ཡོ་རོབ་གླིང་
གི་མཁའ་དབྱིངས་སུ་ཅི་དགར་སྒྲེང་ཞིང་ལྷབ་ལྷུབ་ཏུ་སྐྱོད་བཞིན་ཡོད་པ་དང་། རྒྱལ་ཁབ་
བར་གྱི་མཐའ་མཚམས་སུ་འཁྲུག་རྩོད་ད་དུང་ཡང་བར་མ་ཆད་པར་འབྱུང་བཞིན་ཡོད་
ཅིང༌། དམག་དཔུང་གི་གཏོས་སྔར་བཞིན་ཆེ་བ་དང༌། མཚོན་ཆ་སྔར་ལས་ཇེ་རྣོར་འགྲོ་
བཞིན་ཡོད།
《ཝེར་སའེ་འདུམ་ཡིག》ལ་དམག་འཁྲུག་དང་དམག་འཁྲུག་ཏུ་ཕམ་པའི་གནས་
ཚུལ་ལ་མཇུག་བསྡོམས་བྱེད་དབང་ཙམ་ལས་མེད་མོད། འོན་ཀྱང་འདུམ་ཡིག་འདིས་
དབང་ཆའི་ཚད་ལས་རིང་དུ་བརྒལ་ནས་འོས་མིན་གྱི་བྱ་བ་ཅི་རིགས་བྱས། དཔེར་ན་འཇར་
མན། ཏུ་རུ་ཁ། བྷོ་གྷེ་རེ་ཡ། ཨོ་སི་ཐྲི་ཡ་སོགས་ལ་གྲོས་ཀྱི་ཆོད་དོན་འཁུར་དབང་ཙམ་ལས།
གྲོས་ལ་དངོས་སུ་ཞུགས་དབང་མེད་པར་བྱས། འཛམ་གླིང་སྤྱི་ཡོངས་ལ་ཞི་བདེ་བསྐྲུན་
དགོས་ན། འདུམ་ཡིག་གྲོས་སྡུར་བྱ་བའི་ཚོགས་འདུ་ཝེར་སའེ་ཕོ་བྲང་དུ་འཚོགས་པའང་
ལེགས་པར་མ་མཐོང་། སྤྱི་ལོ1871ལོར། ཕ་རོལ་ལས་རྣམ་པར་རྒྱལ་བའི་དྲེགས་ལྡན་དག་
གིས། འཇར་མན་གོང་མའི་རྒྱལ་ཁབ་ཚུགས་པ་གནས་འདིར་གསལ་བསྒྲགས་བྱས་པ་རེད།
ད་ལྟའི་བགྲོ་བྱ་དང་ཕྱིན་ཅི་ལོག་པའི་གྲོས་བྱ་མྱོང་བའི་གནས་སུ་ཚོགས་འདུ་འདི་འདྲ་
འཚོགས་པས། ཀུན་ལ་ཐེ་ཚོམ་དང་སེམས་འཚེར་མི་སྐྱེ་ག་ལ་པ་སྲིད།
སྐབས་འདིར་འཁྲུག་ཆེན་ལས་རྒྱལ་ཁ་ཐོབ་པའི་རྒྱལ་ཁབ་དག་གིས། རང་ཉིད་ལ་
གྱོང་གུད་དང་སྡུག་བསྔལ་བྱུང་རབས་ཁོ་ན་བརྗོད་པ་ལས། འཁྲུག་ཆེན་འདིར་ཕམ་པའི་
རྒྱལ་ཁབ་ཀྱི་མི་དམངས་ལ་གནོད་འཚེ་གང་འདྲ་བསྐྱལ་བར་སེམས་ཁུར་བྱེད་མཁན་མ་
བྱུང་། འཁྲུག་ཆེན་འདིའི་ཐོག་མའི་སྐབས་ཀྱི་རྒྱལ་ཁབ་སོ་སོའི་ཕོད་པ་དེ་ཡང་གར་སོང་ཆ་
མེད་དུ་གྱུར། ཡོ་རོབ་གླིང་གི་རྒྱལ་ཁབ་རིང་ལུགས་དང་རྒྱལ་ཁབ་བར་གྱི་འགྲན་རྩོད་སྙོམ་
མ་ཐུབ་པ་ནི་འཁྲུག་པ་འདི་སློང་བའི་རྐྱེན་ཅིག་ཡིན། རྒྱལ་ཁབ་བདག་དབང་ཅན་མང་པོ་
ཡུལ་ཁམས་རྒྱ་ཆུང་ངུ་ཞིག་ཏུ་འཚངས་པའི་སྟེང་ལ། སོ་སོའི་དམག་ཤུགས་ཤིན་ཏུ་ཆེ་བ་
འདིས་དམག་འཁྲུག་སློང་ཐག་ཆོད་ཡིན་ནོ། ། འཁྲུག་ཆེན་འདི་བརྒྱ་ལ་གནས་བབས་འདི་
འདྲ་ལ་མ་བྱུང་ཡང༌།གནས་བབས་གཞན་ཞིག་ཏུ་འོང་བར་ངེས།
དེ་བས་འཛམ་གླིང་དུ་འཁྲུག་པ་སྔོན་འགོག་བྱེད་པའི་སྒྲིག་འཛུགས་ཤིག་མེད་ན། ལོ་
ཉི་ཤུ་སུམ་ཅུ་འདས་པའི་རྗེས་སུ། འཁྲུག་པ་གནོད་འཚེ་སྔར་ལས་ཆེ་བ་ཞིག་སླར་ཡང་འོང་
ངེས། རྒྱལ་ཁབ་བར་འཐབ་འཁྲུག་ལ་དམིགས་ནས་འབྲེལ་ལམ་སྣ་ཚོགས་བཙུགས་པའི་
འབྲས་བུ་ལ། འཐབ་འཁྲུག་འོང་བ་ནི་བྱ་མོས་བྱ་སྒོང་གཏོང་བའི་གནས་ལུགས་ལྟར་བསྙོན་
དུ་ག་ལ་ཡོད། གལ་སྲིད་གཡུལ་དུ་ཕམ་པའི་རྒྱལ་ཁབ་དག་གི་མི་དམངས་ཀྱིས། འཐབ་
འཁྲུག་གི་གྱོང་སྒོ་མཐའ་དག་འཇལ་དགོས་ན། ནམ་ཞིག་རྒྱལ་ཁབ་འདི་དག་གཡུལ་ལས་
རྒྱལ་བའི་དུས་སུའང་། ཕམ་པའི་རྒྱལ་ཁབ་གཞན་དག་གི་མི་དམངས་ལའང་དེ་ནང་བཞིན་
དུ་གྱོང་སྒོ་མཐའ་དག་འཇལ་འཇུག་དགོས་པར་འགྱུར་རོ། །མིའི་རིགས་ནི་འཁྲུག་པའི་
གནོད་འཚེས་ཀུན་ནས་མནར་ཞིང་རྨོངས་པར་གྱུར་པས། གནས་ལུགས་འདི་གསལ་པོར་
མ་མཐོང་། སྐབས་འདིར་དབྱིན་ཇི་དང་ཧྥ་རན་སི་པས། འཛམ་གླིང་འཁྲུག་ཆེན་འདི་འཇར་
མན་གྱིས་བསླངས་པས། གྱོང་སྒོ་མཐའ་དག་འཇར་མན་གྱིས་གསབ་དགོས་པར་འདོད།
འཇར་མན་གྱིས་ཨུ་རུ་སུ་དང་དབྱིན་ཇི་དང་ཧྥ་རན་སི་གསུམ་གྱིས་འཁྲུག་ཆེན་གྱི་འགན་
འཁུར་དགོས་པར་འདོད། འཁྲུག་ཆེན་འདིའི་སློང་རྐྱེན་ངོ་མ་ནི། ཡོ་རོབ་གླིང་གི་ཆབ་སྲིད་
ཀྱི་སྒྲིག་གཞི་ཐོར་བའི་དབང་གིས་ཡིན་པར་ཤེས་པའི་རྣམ་དཔྱོད་ཅན་སྐབས་འདིར་མི་རེ་
གཉིས་ཙམ་ལས་མེད་དོ། །
གཡུལ་ལས་ཕམ་པའི་རྒྱལ་ཁབ་རྣམས་ལ་ཉེས་ཆད་བཅད་ནས། དེ་དག་ལ་འཁྲུག་
ཆེན་གྱི་གྱོང་གུད་འཇལ་འཇུག་རྒྱུ་ནི《ཝེར་སའེ་འདུམ་ཡིག》འཇོག་པའི་དམིགས་ཡུལ་
རེད། དངོས་གནས་བྱས་ན། འཛམ་གླིང་འཁྲུག་ཆེན་ལས་རྒྱལ་བའི་རྒྱལ་ཁབ་རྣམས་ཀྱིས།
འཁྲུག་པ་བཟློག་པར་ཁ་འཕངས་ནས། རྒྱལ་སྤྱིའི་འབྲེལ་ལམ་གསར་པ་བཙུགས་པ་ནི་དྲང་
པོ་དང་འཚམས་པོ་རྩ་བ་ནས་མ་ཡིན་ནོ། །
ཡོ་རོབ་གླིང་གི་རྒྱལ་ཁབ་དག་གི་སྤྱོད་ཚུལ་ལ་བརྟགས་ན། ཁོ་ཚོས་རྒྱལ་སྤྱིའི་འབྲེལ་
བར་བཅོས་བསྒྱུར་བྱེད་འདོད་པ་ནི། གཏན་གྱི་ཞི་བདེ་བསྐྲུན་པར་དམིགས་པ་ཡིན་མིན་ནི་
ཐེ་ཚོམ་པའི་ཡུལ་ལོ། །ཨ་རིའི་སྲིད་འཛིན་ཝེ་འོལ་སོན་གྱིས། རྒྱལ་སྤྱིའི་མཉམ་འབྲེལ་སྒྲིག་
འཛུགས་ཤིག་བཙུགས་ནས་ཆབ་སྲིད་ཀྱི་བྱེད་སྒོར་དོན་བསྒྲུབ་དགོས་ཚུལ་གྱི་གྲོས་གཞི་
བཏོན། ཨ་རིའི་སྲིད་གཞུང་གྲོས་གཞི་འདིར་ཤིན་ཏུ་འཐད། དེ་ཕན་ཨ་རིས་ཨ་མེ་རི་ཁ་གླིང་
གི་ཁེ་ཕན་སྲུང་བའི་མོན་རོའུའི་རིང་ལུགས་ཞེས་པ་ཞིག་བཏོན་པ་ཙམ་ལས། རྒྱལ་སྤྱིའི་
འབྲེལ་བའི་སྐོར་ལ་ཨ་རིས་ལྟ་ཚུལ་གསལ་པོ་བརྗོད་པ་སྣ་གཅིག་ཀྱང་མེད། དེང་གི་ཆབ་
སྲིད་ཀྱི་གནད་དོན་ཆེ་ཤོས་འདི་ཐག་གཅད་པར་བསླབ་སྟོན་བྱ་བར་ཨ་རི་པ་གདན་དྲངས་
པ་ནི་སྔར་བྱུང་མ་མྱོང་བ་ཞིག་གོ།
ཨ་རིའི་མི་དམངས་ལ་འཛམ་གླིང་འདིར་གཏན་གྱི་ཞི་བདེ་བསྐྲུན་པའི་རེ་འདུན་ཤིན་
ཏུ་ཆེ། སྔར་ཨ་རི་པ་རྣམས་འཇིག་རྟེན་རྙིང་པའི་ཆབ་སྲིད་ལ་ཡིད་མི་ཆེས་པས། འཇིག་རྟེན་
རྙིང་པའི་ཟིང་ཆར་རྒྱང་བཀྱེད་ནས་བསྡད། ཨ་རིས་བར་ཞིག་ནས་ཡོ་རོབ་གླིང་གི་འཁྲུག་
རྩོད་བསྡུམ་པར་འབད་བཞིན་པ་ན། འཇར་མན་གྱི་ཆུར་འཛུལ་དམག་གྲུས་ཨ་རིའི་མཚོ་གྲུ་
བཅོམ་པས། ཨ་རིའང་འཁྲུག་ཆེན་དུ་ཞུགས་ནས་འཇར་མན་ལ་མི་འཐབ་ཀ་མེད་བྱུང་།
སྲིད་འཛིན་ཝེ་འོལ་སོན་གྱིས། རྒྱལ་སྤྱིའི་མཉམ་འབྲེལ་སྒྲིག་འཛུགས་ཤིག་འཛུགས་
པའི་འཆར་གཞི་བཀོད་པ་ནི། གནས་སྐབས་ལ་ཨ་རིའི་ལུགས་ལྟ་བུའི་འཇིག་རྟེན་ཞིག་
བསྐྲུན་པའི་ཚོད་ལྟ་དམིགས་བསལ་པ་ཞིག་ཡིན། འཆར་གཞི་འདི་ཆ་མི་ཚང་ལ་ཉེན་
ཁའང་ཤིན་ཏུ་ཆེ་མོད། འོན་ཀྱང་ཡོ་རོབ་གླིང་པ་དག་གིས། དེ་ནི་ཨ་རིའི་སྲིད་གཞུང་གིས་
བསམ་གྲོས་ལེགས་བསྡུར་བྱས་ནས་བྱུང་བའི་གྲོས་གཞི་བཟང་པོ་ཞིག་ཡིན་པར་འདོད། སྤྱི་
ལོ1918ལོ་ནས1919ལོའི་བར། མི་རྣམས་འཐབ་འཁྲུག་གིས་ཤིན་ཏུ་ངལ་ཞིང་ཡིད་རབ་ཏུ་
བསུན། འཐབ་འཁྲུག་དེ་འདྲ་སླར་མི་འོང་བའི་ཐབས་སུ། ཀུན་ལ་དཀའ་བ་སྣ་ཚོགས་སྤྱོད་
འདོད་པའི་ཆོད་སེམས་གཙང་མ་ཡོད་ནའང༌། འཇིག་རྟེན་རྙིང་པར་ཞི་བདེའི་དོན་དུ་རང་
གི་ཁེ་ཕན་གཏོང་བྲ་བའི་སྲིད་གཞུང་གཅིག་ཀྱང་མ་བྱུང་། ཨ་རིའི་སྲིད་འཛིན་ཝེ་འོལ་སོན་
གྱིས་ཁོང་གི་ལྟ་བར་མི་མོས་པའི་སྲིད་གཞུང་རྣམས་བགོམས་པར་བྱས་ཏེ། ཡོ་རོབ་གླིང་
གི་མི་དམངས་ལ་ཐད་ཀར་རྒྱལ་སྤྱི་མཉམ་འབྲེལ་བྱ་དགོས་ཚུལ་བཤད་པས། ཡོ་རོབ་གླིང་
གི་མི་དམངས་སེམས་པ་རབ་ཏུ་འཁུལ་ཞིང་མོས་པ་ཆེན་པོ་བསྐྱེད། རྒྱལ་ཁབ་མང་པོའི་
མི་དམངས་ཀྱིས། དེ་ནི་ཨ་རིས་བསམ་བློ་ཞིབ་མོ་བཏང་ནས་བཏོན་པའི་གྲོས་གཞི་ཞིག་
རེད་སྙམ་པས། དེར་རྒྱབ་སྐྱོར་ཆེན་པོ་བྱ་དགོས་བསམས་མོད། འོན་ཀྱང་ཝེ་འོལ་སོན་གྱིས་
རྒྱལ་ཁབ་སོ་སོའི་སྲིད་གཞུང་ལ་འབྲེལ་གཏུག་བྱ་བ་ལས། མི་དམངས་ལ་ཐད་ཀར་འབྲེལ་
བ་བྱེད་ཐབས་མེད་དོ། །སྲིད་འཛིན་ཝེ་འོལ་སོན་དྲན་པ་མྱུར་ཞིང་བློ་བཀོད་ཤིན་ཏུ་མང་
ནའང༌། ཁོང་གིས་ཆབ་སྲིད་ཚོད་ལྟ་བྱེད་རིམ་དུ་ཨ་རིའི་ཁེ་ཕན་ལ་བསམ་བློ་བཏང་ཐལ་
བས། མི་དམངས་ཀྱི་སྤྲོ་བ་ཆེན་པོ་དེ་མྱུར་བར་ཉམས་པར་གྱུར།
འབུམ་རམས་པ་དྷེ་ལུན་གྱིས་བརྩམས་པའི《ཞི་བདེའི་གྲོས་ཚོགས》ཞེས་པར། “ཝེ་
འོལ་སོན་ཡོ་རོབ་གླིང་དུ་སླེབས་འབྱོར་བྱུང་བ་ན། ཡོ་རོབ་གླིང་ནི་རྫ་མཁན་མཁས་པའི་
ལག་མཐིལ་གྱི་འཇིམ་པ་ཆངས་བུ་ཞིག་དང་འདྲ། རྒྱལ་ཁབ་སོ་སོའི་མི་དམངས་ལ་ཞི་བདེ་
བསྐྲུན་འདོད་ཀྱི་རེ་བ་ཤིན་ཏུ་ཆེ་བས། མི་དམངས་ཀྱི་སྣང་ངོར་ཝེ་འོལ་སོན་ནི་འཐབ་
འཁྲུག་དང་བཀག་རྒྱ་མེད་པའི་རྒྱལ་ཁམས་སུ་འཁྲིད་པར་བྱེད་པའི་དམ་པ་མོའུ་གཟེ་གཟི་
ལྟ་བུར་གྱུར། ཧྥ་རན་སི་པས་ཝེ་འོལ་སོན་དད་མོས་ཆེན་པོས་བཀུར། ཕཱ་རེ་སིའི་བཟོ་པའི་
ཏང་གི་འགོ་ཁྲིད་ཅིག་གིས། ངས་ཝེ་འོལ་སོན་མཐོང་ཚེ་མིག་ནས་མཆི་མ་རང་དབང་མེད་
པར་ཤོར་སོང་ཟེར། འདི་དང་འདིའི་གྲོགས་པོ་འགས། ཝེ་འོལ་སོན་གྱི་ཞི་བདེའི་འཆར་གཞི་
རླབས་ཆེན་པོ་འདི་བསྒྲུབ་པར་ཁོ་ཚོར་གཏོང་མི་ཕོད་པ་གང་ཡང་མེད་ཟེར། ཨི་ཐ་ལིའི་
མི་དམངས་ཀྱིས། ཝེ་འོལ་སོན་གྱི་མཚན་ནི་འཇིག་རྟེན་གསར་པ་སླེབས་པར་ཉེ་བའི་སྔོན་
བརྡ་ལྟ་བུ་ཡིན་པར་འདོད། འཇར་མན་པས་ཝེ་འོལ་སོན་དང་དེའི་རིང་ལུགས་ནི། འཇར་
མན་པར་ཞི་བདེ་སྐྲུན་པའི་མཐུན་རྐྱེན་བཟང་པོ་ཡིན་པར་འདོད། འཇིགས་བྲལ་མེའུ་ལོན་
གྱིས ‘ཝེ་འོལ་སོན་གྱིས་འཇར་མན་མི་དམངས་ལ་ཚིག་རྩུབ་ཀྱིས་སྐྱོན་བརྗོད་ཇི་ལྟར་བྱས་
ཀྱང་། ཝེ་འོལ་སོན་ལ་འཁང་ར་བྱེད་མི་མེད་ཁར། ཁོང་གིས་ཅི་གསུངས་དང་དུ་ལེན་ངེས་
རེད” ཟེར། འཇར་མན་དང་ཨོ་སི་ཐྲོ་ཡའི་མི་དམངས་ཀྱིས། ཝེ་འོལ་སོན་ནི་མིའི་རིགས་
ཀྱི་སྡུག་བསྔལ་སེལ་བའི་མགོན་པོ་ལྟ་བུར་འདོད་ཅིང༌། ཁོང་གི་མཚན་ཐོས་པ་ཙམ་གྱིས་
ཀྱང་གདུང་བས་མནར་བ་ཀུན་ལ་དགའ་བ་སྐྱེད་པ་དང་། ངལ་དུབ་ཀྱིས་མནར་བ་ཀུན་ལ་
དབུགས་དབྱུང་མཛད་པར་འདོད་དོ།། ……” ཞེས་བཀོད་འདུག།
ཡོ་རོབ་གླིང་པས་ཝེ་འོལ་སོན་ལ་རེ་ལྟོས་ཇི་ལྟར་བྱས་ཀྱང༌། ཝེ་འོལ་སོན་གྱིས་
བཙུགས་པའི་རྒྱལ་སྤྱིའི་མཉམ་འབྲེལ་སྒྲིག་འཛུགས་ནི། ཉམ་ཆུང་ནུས་མེད་ཅིག་ཏུ་གྱུར་
པས་མི་དམངས་ཀྱི་རེ་བ་ཆུད་ཟོས་སུ་བཏང༌། འདིའི་སྐོར་གླེང་བ་ནི་མཐའ་དག་ཡིད་
སྐྱོ་བའི་རྒྱུ་ལས་མ་འདས། ཝེ་འོལ་སོན་གྱིས་མིའི་རིགས་ལ་བྱུང་བའི་རྐྱེན་ངན་བར་ཆད་
ལ་སྒྲོ་འདོགས་དང་འུད་སྒྲོག་ཆེན་པོ་བྱས། ཝེ་འོལ་སོན་ལ་ཕུགས་འདུན་ཆེན་པོ་ཡོད་ན་
ཡང་། ཁོང་གིས་ཕུགས་འདུན་དེ་འགྲུབ་པར་འབད་རྩོལ་བྱས་པ་ཧ་ཅང་ཆུང་། ཝེ་འོལ་
སོན་གྱི་སྤྱོད་ཚུལ་ལ་ཨ་རིའི་མི་དམངས་མ་འཐད་པས། ཡོ་རོབ་གླིང་པས་འདོད་པའི་
རྒྱལ་སྤྱིའི་མཉམ་འབྲེལ་སྒྲིག་འཛུགས་ལ་ཞུགས་པར་ཨ་རི་པར་མོས་མཐུན་མ་བྱུང་། ཨ་
རི་པ་འགས་ཨ་རི་ནི་འཐབ་འཁྲུག་གི་ན་འདམ་ཆེན་པོར་རིམ་གྱིས་ཟུག་བཞིན་པ་ཚོར་
ཞིང་། ཡོ་རོབ་གླིང་པས་ཀྱང་ཡོ་རོབ་གླིང་གི་འཁྲུག་རྩོད་བསྡུམ་པར་ཨ་རིས་གོ་ཅི་ཡང་
མི་ཆོད་པ་ཤེས།
རྒྱལ་སྤྱིའི་མཉམ་འབྲེལ་སྒྲིག་འཛུགས་ནི་མངལ་དུ་སྨིན་ལོང་མ་བྱུང་བར་མངལ་
ཤོར་ནས་སྐྱེས་པའི་ཁྱེའུ་ཞིག་དང་འདྲ། འདིའི་སྒྲིག་ཡིག་ནི་ཇུས་འགོད་ཞིབ་མོ་ཇི་ལྟར་བྱས་
ཀྱང༌། གནས་ཚུལ་དངོས་དང་མི་མཐུན་པ་དང་དབང་ཆར་ཚོད་འཛིན་ཆེན་པོ་བྱས་པ་
སོགས་ཀྱིས། རྒྱལ་སྤྱིར་འབྲེལ་ལམ་གསར་པ་གཟུགས་པར་བར་གཅོད་ཆེན་པོ་བྱས། རྒྱལ་
སྤྱིའི་མཉམ་འབྲེལ་སྒྲིག་འཛུགས་ནི་མེད་ན། གནད་དོན་འགའ་ཞིག་ད་དུང་ཐག་གཅོད་སླ་
པོར་ཡོད་ཀྱང་སྲིད། དང་ཐོག་རྒྱལ་སྤྱི་མཉམ་འབྲེལ་བྱེད་པའི་ཇུས་གཞིར་འཛམ་གླིང་སྤྱི་
ཡོངས་ཀྱི་དགའ་བསུ་ཐོབ་པ་འདིས། འཛམ་གླིང་གི་མི་དམངས(འདིར་སྲིད་གཞུང་མེད)
ཡོངས་ཀྱིས་དམག་འཁྲུག་ལ་ངོ་རྒོལ་བྱེད་ཀྱིན་ཡོད་པ་མཚོན། ཚུལ་འདི་ལོ་རྒྱུས་ཀྱི་དེབ་
ཐེར་མཐའ་དག་ལ་དམིགས་བསལ་དུ་བྲི་བར་འོས་སོ། །མིག་རྒྱང་ཤིན་ཏུ་ཐུང་བའི་སྲིད་
གཞུང་འགས་འགལ་བ་སྣ་ཚོགས་བཟོ་བ་དང༌། མིའི་རིགས་ཀྱི་བྱ་བར་ཚོད་དཔག་ཐིག་པོ་
བྱེད་མི་ནུས་པའི་གནས་སྐབས་འདིར་སྟོབས་ཤུགས་གཞན་པ་ཞིག་དར་ཞིང་རྒྱས། སྟོབས་
ཤུགས་འདིས་འཛམ་གླིང་གཅིག་གྱུར་བྱེད་བཞིན་ཡོད་ཅིང་། འཛམ་གླིང་ལ་སྒྲིག་ལམ་
གསར་པ་འཛུགས་བཞིན་ཡོད།
སྤྱི་ལོ1918ལོ་ནས་རྒྱལ་སྤྱིའི་ཚོགས་འདུ་འཚོག་པའི་སྲོལ་བྱུང་སྟེ། རྒྱལ་སྤྱིའི་གནད་
དོན་ཕལ་ཆེར་ཚོགས་འདུ་འཚོགས་ནས་ཐག་གཅོད་བྱས།རྒྱལ་སྤྱིའི་ཚོགས་འདུ་དག་ལ། ཨ་
རིའི་སྲིད་འཛིན་ཧཱ་དྷེང་གིས་སྤྱི་ལོ1921ལོར་ཝཱ་ཞེན་ཐོན་དུ་བསྐངས་པའི་ཚོགས་འདུ་དེའི་
ཕན་འབྲས་ཤིན་ཏུ་ཆེ་ཞིང༌། གསར་གཏོད་ཀྱི་དགེ་མཚན་ཆེས་ཆེར་ལྡན། སྤྱི་ལོ1922ལོར།
རྗེ་ནོ་ཝ་ལ་འཚོགས་པའི་ཚོགས་འདུར་ཨུ་རུ་སུ་དང་འཇར་མན་གྱི་འཐུས་མི་ཞུགས་པས།
ཚོགས་འདུ་འདིར་ཀུན་གྱིས་མཐོང་ཆེན་བྱས། ཚོགས་འདུ་དག་གི་བརྒྱུད་རིམ་དང་ཚོད་ལྟ་
སྣ་ཚོགས་བྱས་ཚུལ་ཡིག་ཚོགས་ཀྱི་དབང་གིས་འདིར་མ་བཀོད། བརྒྱ་ལ་འཛམ་གླིང་འཁྲུག་
ཆེན་དང་འཛམ་གླིང་རང་བཞིན་གྱི་གསོད་རེས་ནི་བཟློག་ཐུབ་ན། མིའི་རིགས་ཀྱིས་ཁྱོན་
ཡོངས་ནས་ཉམས་པ་སླར་གསོ་བྱ་ཐུབ་བོ། ། རྒྱལ་སྤྱིའི་མཉམ་འབྲེལ་སྒྲིག་འཛུགས་ནི་རིངས་
པར་བཙུགས་ཤིང༌། རྒྱལ་ཁབ་དུ་མ་འཕྲལ་མར་འདུས་ནས་གྲུབ་པ་ཡིན་པས། ལས་ཁུངས་
འདིའི་ཕྱི་ཚུལ་ལ་བལྟས་ན་གོ་ཆོད་པོ་ལྟར་སྣང་ཡང༌། དོན་དུ་ལས་ཁུངས་འདི་དུས་རབས་
གསར་པའི་ཆབ་སྲིད་ཀྱི་དགོས་མཁོར་འཕལ་ཀ་མ་འཕྲོད་པས། བྱ་བ་གང་ཡང་སྒྲུབ་ཐུབ་
ཀྱིན་མེད། སྐབས་འདིར་རིག་གནས་ཀྱང་གསར་པ་སྤེལ་དགོས་ཏེ། དཔེར་ན་མིའི་འབྲེལ་
ལམ་རིག་པ།སེམས་ཁམས་རིག་པ། དངུལ་རྩ་རིག་པ། དཔལ་འབྱོར་རིག་པ།སློབ་གསོ་རིག་
པ་སོགས་རིག་པའི་གནས་གསར་པའི་སྲོལ་ཕྱེ་ནས་བེད་སྤྱོད་བྱས་ཏེ། དུས་རབས་གསར་
པའི་དགོས་མཁོ་སྐོང་དགོས། མེད་པར་གྱུར་ཟིན་པ་དང་མེད་པར་འགྱུར་བའི་ཀུན་སྤྱོད་
དང་ཆབ་སྲིད་ཀྱི་ལྟ་བ་གུ་དོག་ཅིང་རྙིང་པ་ཀུན་ཡོངས་སུ་དོར་ཏེ། དེའི་ཚབ་ཏུ་མིའི་རིགས་
ཀྱི་གཅིག་མཐུན་གྱི་འབྱུང་ཁུངས་དང་སྤྱི་མཐུན་གྱི་ལས་དབང་མཚོན་ཐུབ་པའི་བསམ་བློ་
གསལ་ཞིང་གོ་བདེ་པོ་ཞིག་བསྐྲུན་དགོས།
ཚན་རིག་གིས་མིའི་རིགས་ལ་སྔར་བྱུང་མ་མྱོང་བའི་སྟོབས་ཤུགས་བསྐྱེད་ཀྱང་། ཚན་
རིག་གི་བྱེད་ལས་ཀྱིས་མིའི་རིགས་ལ་འཇིགས་སྣང་དང་གནོད་འཚེ་དང་དཀའ་ཁག་ཀྱང་
སྔ་ན་མེད་པ་བཟོས། སྤོབས་པ་མི་ཟད་པའི་ཚན་རིག་གི་ཐབས་ཤེས་དང་། ཁ་གསལ་ཞིང་
གནད་དུ་འཁེལ་བའི་འགྲེལ་བཤད་དང་། དགག་བཞག་མཐའ་སྐྱེལ་བྱེད་པའི་འཆར་འགོད་
བཅས་ཀྱི་ཡོན་ཏན་ཟད་མི་ཤེས་པས་མིའི་རིགས་ལ་སྟོབས་ཤུགས་ཆེན་པོ་བསྐྱེད་པ་དང་
ཆབས་ཅིག་ཏུ། མིའི་རིགས་ལ་སྟོབས་ཤུགས་དེར་ཁ་ལོ་བསྒྱུར་ཐུབ་པའི་རེ་བའང་བྱིན། མིའི་
རིགས་ཀྱི་ན་ཚོད་ནི་ད་དུང་ལང་ཚོ་དར་བཞིན་པའི་གནས་སྐབས་སུ་ཡོད་པས། ད་ཕན་
མིའི་རིགས་ཕྲད་པའི་དཀའ་ངལ་ཐམས་ཅད་ནི། མིའི་རིགས་རང་གིས་རང་གི་རྒྱས་བཞིན་
པའི་ལུས་སྟོབས་དེ་འདུལ་སྦྱོང་བྱེད་མ་ཐུབ་པ་ལས་བྱུང་བ་ལས། རྒས་ཤིང་འཁོགས་ཏེ་ལུས་
སྟོབས་ཉམས་པའི་དབང་གིས་བྱུང་བ་མ་ཡིན་པ་ཤེས་པར་བྱའོ། ། ཀློག་པ་པོ་དག་གིས་ཀྱང་
ལོ་རྒྱུས་ཀྱི་དེབ་ཐེར་འདིའི་རྩོམ་པ་པོ་ལྟར་མིའི་རིགས་ཀྱི་ལོ་རྒྱུས་ནི་བརྒྱུད་རིམ་ཞིག་ཏུ་
ངོས་བཟུང་ན། མིའི་རིགས་ཀྱིས་རང་གི་རེ་བ་དང་ཕུགས་འདུན་གྱི་སླད་དུ་འབད་རྩོལ་བྱེད་
པའི་ཚེ། མིག་སྔར་གྱི་འགལ་རྐྱེན་དང་མཐུན་རྐྱེན་གྱི་མང་ཉུང་གི་ཚད་ཀྱང་གསལ་པོར་ཤེས་
པར་འགྱུར་རོ། །
དེང་དུས་ནི་ད་དུང་མིའི་རིགས་ཀྱི་རླབས་ཆེ་བའི་སྐྱ་རེངས་ཀྱི་སྐབས་སུ་གནས་ན་
ཡང༌། མེ་ཏོག་དང་ནུབ་ཁའི་ཉི་མའི་མཛེས་སྡུག་དང་རི་དྭགས་ཀྱི་རྩེད་འཇོ། ཡུལ་ལྗོངས་ཀྱི་
མཛེས་པ་མཐའ་ཡས་པ་དག་ལས། ཚེ་སྲོག་གི་དཔལ་གྱིས་ང་ཚོར་གསང་བརྡ་ཞིག་གཏོང་
བཞིན་ཡོད་པ་ང་ཚོས་གསལ་པོར་ཚོར། རོལ་དབྱངས་སྙན་མོ་དང༌། རི་མོ་དང་བརྐོས་
མ་ཡིད་དུ་འོང་བ། ཁང་བཟང་དང་སྐྱེད་ཚལ་ཉམས་དགའ་བ་སོགས་དངོས་པོས་མཚོན་
པའི་མིའི་རིགས་ཀྱི་བློ་གྲོས་ཀྱི་དཔལ་ཕུན་སུམ་ཚོགས་པ་ང་ཚོས་གསལ་པོར་མཐོང་། ང་
ཚོར་ཕུགས་ཀྱི་འདུན་མ་ཡོད་ལ། ཉིན་རེ་ལྟར་རྒྱས་བཞིན་པའི་སྟོབས་ཤུགས་ཀྱང་ཡོད།
འཛམ་གླིང་ཡོངས་སུ་གཏན་གྱི་ཞི་བདེ་དང་མཐུན་སྒྲིལ་ནི་ཉིན་ཞིག་འོང་ངེས་ལ། ང་ཚོའི་
བུ་རབས་ཚ་རྒྱུད་རྣམས་བདེ་ཞིང་སྐྱིད་པའི་འཇིག་རྟེན་ཞིག་ཏུ་ཅིས་ཀྱང་འཚོ་ཐུབ་པར་
འགྱུར་རོ། ། ད་ཕན་མིའི་རིགས་ལ་ཐོབ་པའི་གྲུབ་འབྲས་ནི་ད་དུང་ཆུང་ངུ་ཙམ་ལས་མེད་
ཅིང་། འདིར་བརྗོད་པའི་མིའི་རིགས་ཀྱི་ལོ་རྒྱུས་འདིའང་མིའི་རིགས་ཀྱིས་བསྒྲུབ་པར་བྱ་
བའི་འཕྲིན་ལས་ཆེན་པོ་དེའི་སྔོན་འགྲོ་ཙམ་ཡིན་ནོ། །
